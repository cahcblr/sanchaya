महासुभाषितसंग्रह

0001@1   अंशवस्तव निशाकर नूनं कल्पितास्तरुणकेतकखण्डैः ।
0001@2    येन पाण्डुरतरद्युतयो नः कण्टकैरिव तुदन्ति शरीरम् ॥ ०००१॥

0002@1   अंशुकं हृतवता तनुबाहु- स्वस्तिकापिहितमुग्धकुचाग्रा ।
0002@2    भिन्नशङ्खवलयं परिणेत्रा पर्यरम्भि
           रभसादचिरोढा ॥ ०००२॥

0003@1   अंशुकमिव शीतभयात् संस्त्यानत्वच्छलेन हिमधवलम् ।
0003@2    अम्भोभिरपि गृहीतं पश्यत शिशिरस्य माहात्म्यम् ॥ ०००३॥

0004@1   अंशुकेन जघनं तिरोदधे क चुकेन च कुचौ मृगीदृशाम् ।
0004@2    पीयमानमनिशं प्रियेक्षणैः क्षामतामिव जगाम मध्यमम् ॥ ०००४॥

0005@1   अंशुपाणिभिरतीव पिपासुः पद्मजं मधु भृशं रसयित्वा ।
0005@2    क्षीबतामिव गतः क्षितिमेष्यंल्लोहितं
                  वपुरुवाह पतङ्गः ॥ ०००५॥

0006@1   अंशुमानपि विपाकपिशङ्गं रूपमाप परितो दिवसान्ते ।
0006@2    कः परोऽत्र न विकारमुपेयाद् ध्वान्तभीमपरिवेल्लितमूर्तिः ॥ ०००६॥

0007@1   अंशो दण्डसमः पूर्वः प्रयाससम उत्तमः ।
0007@2    विलोपो वा यथालाभं प्रक्षेपसम एव वा ॥ ०००७॥

0008@1   अंशोऽपि दुष्टदिष्टानां परेषां स्याद् विनाशकृत् ।
0008@2    बाललेशोऽपि व्याघ्राणां यत् स्याज्जीवितहानये ॥ ०००८॥

0009@1   अंसाववष्टब्धनता समाधिः शिरोधराया रहितप्रयासः ।
0009@2    धृता विकारांस्त्यजता मुखेन प्रसादलक्ष्मीः शशलाञ्छनस्य ॥ ०००९॥

0010@1   अंसालम्बितवामकुण्डलधरं मन्दोन्नतभ्रूलतं किंचित्
कुञ्चितकोमलाधरपुटं साचिप्रसारीक्षणम् ।
0010@2    अलोलाङ्गुलिपल्लवैर्मुरलिकामापूरयन्तं मुदा मूले
कल्पतरोस्त्रिभङ्गललितं ध्याये जगन्मोहनम् ॥ ००१०॥

0011@1   अंसासक्तकपोलवंशवदनव्यासक्तबिम्बाधर-
                 द्वन्द्वोदीरितमन्दमन्दपवन्प्रारब्धमुग्धध्वनिः ।
0011@2    ईषद्वक्रिमलोलहारनिकरः
प्रत्येकरोकानन-न्यञ्चच्चञ्चदुदञ्चदङ्गुलिचयस्त्वां पातु
राधाधवः ॥ ००११॥

0012@1   अंसेन कर्णं चिबुकेन वक्षः करद्वयेनाक्षि तिरोदधानाम् ।
0012@2    संताडयामास हरिः समेत्य चकोरनेत्रां चलुकोदकेन ॥ ००१२॥

0013@1   अंहः संहरदखिलं सकृदुदयादेव सकललोकस्य ।
0013@2    तरणिरिव तिमिरजलधिं जयति जगन्मङ्गलं हरेर्नाम ॥ ००१३॥

0014@1   अकण्टका पुष्पमही वेशयोषिदमातृका ।
0014@2    मन्त्रिहीना च राज्यश्रीर्भुज्यते विटचेटकैः ॥ ००१४॥

0015@1   अकण्ठस्य कण्ठे कथं पुष्पमाला विना नासिकायाः कथं धूपगन्धः ।
0015@2    अकर्णस्य कर्णे कथं गीतनृत्यम् अपादस्य पादे कथं मे प्रणामः ॥ ००१५॥

0016@1   अकपर्द्दकस्य विफलं जनुरिति जानीमहे महेशोऽपि ।
0016@2    शिरसि कृतेन कपर्द्दी भवति जटाजूटकेनापि ॥ ००१६॥

0017@1   अकरवमधिमौलि पादपद्मावपनय मानिनि मानितामकाण्डे ।
0017@2    यदि पररमणीं गतस्तदाथ स्तनयुगलिङ्गयुगं स्प्र्शामि तन्वि ॥ ००१७॥

0018@1   अकरुण कातरमनसा दर्शितनीरा निरन्तरालेयम् ।
0018@2    त्वामनुधावति विमुखं गङ्गेव भगीरथं दृष्टिः ॥ ००१८॥

0019@1   अकरुणत्वमकारणविग्रहः परधनापहृतिः परयोषितः ।
0019@2    स्वजनबन्धुजनेष्वसहिष्णुता प्रकृतिसिधमिदं हि दुरात्मनाम् ॥ ००१९॥

0020@1   अकरुण मृषाभाशासिन्धो विमुञ्च ममाञ्चलं तव
परिचितः स्नेहः सम्यङ्मयेत्यभिधायिनीम् ।
0020@2    अविरलगलद्वाष्पां तन्वीं निरस्तविभूषणां क इह
भवतीं भद्रे निद्रे विना विनिवेदयेत् ॥ ००२०॥

0021@1   अकरोः किमु नेत्रशोणिमानं किमकार्षीः करपल्लवावरोधम् ।
0021@2    कलहं किमधाः क्रुधा रसज्ञे हितमर्थं न विदन्ति दैवदष्टाः ॥ ००२१॥

0022@1   अकर्णमकरोच्छेषं विधिर्ब्रह्माण्डभङ्गधीः ।
0022@2    श्रुत्वा रामकथां रम्यां शिरः कस्य न कम्पते ॥ ००२२॥

0023@1   अकर्णधाराशुगसंभृताङ्गतां गतैररित्रेण विनास्य वैरिभिः ।
0023@2    विधाय यावत्तरणेर्भिदामहो निमज्ज्य तीर्णः समरे भवार्णवः ॥ ००२३॥

0024@1   अकर्तव्यं न कर्तव्यं प्राणैः कण्ठगतैरपि ।
0024@2    कर्तव्यमेव कर्तव्यं प्राणैः कण्ठगतैरपि ॥ ००२४॥

0025@1   अकर्तव्येष्वसाध्वीव तृष्णा प्रेरयते जनम् ।
0025@2    तमेव सर्वपापेभ्यो लज्जा मातेव रक्षति ॥ ००२५॥

0026@1   अकर्मणां वै भूतानां वृत्तिः स्यान् न हि काचन ।
0026@2    तदेवाभ्रिप्रपद्येत न विहन्यात् कथंचन ॥ ००२६॥

0027@1   अकर्मशीलं च महाशनं च लोकद्विष्टं बहुमायं नृशंसम् ।
0027@2    अदेशकालज्ञमनिष्टवेषम् एतान् गृहे न प्रतिवासयीत ॥ ००२७॥

0028@1   अकलङ्कचन्द्रकलया कलिता सा भाति वारुणी तरुणी ।
0028@2    भालस्थलीव शम्भोः संध्याध्यानोपविष्टस्य ॥ ००२८॥

0029@1   अकलङ्कान्तिके कान्तिः केति कालङ्कलङ्किनः ।
0029@2    अरुणे तरुणे मस्या धावं कामयते शशी ॥ ००२९॥

0030@1   अकलङ्का पुलकवती सस्नेहा मुक्तकञ्चुकी श्यामा ।
0030@2    पततु तवोरसि दयिता खङ्गलता वैरिणः शिरसि ॥ ००३०॥

0031@1   अकलङ्को दृढः शुद्धः परिवारी गुणान्वितः ।
0031@2    सद्वंशो हृदयग्राही खङ्गः सुसदृशस्तव ॥ ००३१॥

0032@1   अकलितनिजपररूपः स्वकमपि दोषं परस्थितं वेत्ति ।
0032@2    नावास्थितस्तटस्थान् अचलानपि विचलितान् मनुते ॥ ००३२॥

0033@1   अकलियुगमखर्वमत्र हृद्यं व्यचरदपापघनो यतः कुटुम्बी ।
0033@2    मम रुचिरिह लक्ष्मणाग्रजेन प्रभवति शर्मदशास्यमर्देन ॥ ००३३॥

0034@1   अकलिलतपस्तेजोवीर्यप्रथिम्नि यशोनिधा-
ववितथमदध्माते रोषान्मुनावभिधावति ।
0034@2    अभिनवधनुर्विद्यादर्पक्षमाय च कर्मणे स्फुरति
रभसात् पाणिः पादोपसंग्रहणाय च ॥ ००३४॥

0035@1   अकल्पः स्वाङ्गचेष्टायां शकुन्त इव पञ्जरे ।
0035@2    अनुच्छ्वसन्स्मरन् पूर्वं गर्भे किं नाम विन्दते ॥ ००३५॥

0036@1   अकस्मात् प्रक्रिया नॄणां अकस्माच्चापकर्षणम् ।
0036@2    शुभाशुभे महत्त्वं च प्रकर्तुं बुद्धिलाघवात् ॥ ००३६॥

0037@1   अकस्मादपि यः कश्चिद् अर्थं प्राप्नोति पूरुषः ।
0037@2    तं हठेनेति मन्यन्ते स हि यत्नो न कस्यचित् ॥ ००३७॥

0038@1   अकस्मादुन्मत्त प्रहरसि किमध्वक्षितिरुहं ह्रदं
हस्ताघातैर्विदलसि किमुत्फुल्लनलिनम् ।
0038@2    तदा जानीमस्ते करिवर बलोद्गारमसमं सटां सुप्तस्यापि
स्पृशसि यदि पञ्चाननशिशोः ॥ ००३८॥

0039@1   अकस्मादेकस्मिन् पथि सखि मया यामुनतटं व्रजन्त्या
दृष्टोऽयं नवजलधरश्यामलतनुः ।
0039@2    स दृग्भङ्ग्या किं वाकुरुत न हि जाने तत इदं मनो
मे व्यालोलं क्वचन गृहकृत्ये न लगते ॥ ००३९॥

0040@1   अकस्मादेव कुप्यन्ति प्रसीदन्त्यनिमित्ततः ।
0040@2    शीलमेतदसाधूनाम् अभ्रं पारिप्लवं यथा ॥ ००४०॥

0041@1   अकस्मादेव तन्वङ्गी जहास यदियं पुनः ।
0041@2    नूनं प्रसूनबाणोऽस्यां स्वाराज्यमधितिष्ठति ॥ ००४१॥

0042@1   अकस्मादेव ते चण्डि स्फुरिताधरपल्लवम् ।
0042@2    मुखं मुक्तारुचो धत्ते घर्माम्भःकणमञ्जरीः ॥ ००४२॥

0043@1   अकस्मादेव यः कोपाद् अभीक्ष्णं बहु भाषते ।
0043@2    तस्मादुद्विजते लोकः सस्फुलिङ्गादिवानलात् ॥ ००४३॥

0044@1   अकस्माद्द्वेष्टि यो भक्तम् आजन्मपरिसेवितम् ।
0044@2    न व्यञ्जने रुचिर्यस्य त्याज्यो नृप इवातुरः ॥ ००४४॥

0045@1   अकाण्डकोपिनो भर्तुरन्यासक्तेश्च योषितः ।
0045@2    प्रशान्तिश्चेतसः कर्तुं ब्रह्मणापि न शक्यते ॥ ००४५॥

0046@1   अकाण्डध्र्तमानसव्यवसितोत्सवैः
सारसैरकाण्दपटुताण्डवैरपि शिखण्डिनां मण्डलैः ।
0046@2    दिशः समवलोकिताः सरसनिर्भरप्रोल्लसद्-
भवत्पृथुवरूथिनीरजनिभूरजःश्यामलाः ॥ ००४६॥

0047@1   अकाण्डपातजातानाम् अस्त्राणां मर्मभेदिनाम् ।
0047@2    गाढशोकप्रहाराणाम् अचिन्तैव महौषधम् ॥ ००४७॥

0048@1   अकाण्डे वक्षोजस्खलितवसनव्यापृतकरं मृषा
जृम्भारम्भोन्नमितभुजबन्धोन्नतकुचम् ।
0048@2    वृथा यातायातैः कपटकलितान्योन्यहसितं
हरन्त्येताश्चित्तान्यहह जगतां वारवनिताः ॥ ००४८॥

0049@1   अकामस्य क्रिया काचिद् दृश्यते नेह कऋहिचित् ।
0049@2    यद्यद्धि कुरुते किंचित् तत्तत् कामस्य चेष्टितम् ॥ ००४९॥

0050@1   अकामां कामयानस्य शरीरमुपतप्यते ।
0050@2    इच्छन्तीं कामयानस्य प्रीतिर्भवति शोभना ॥ ००५०॥

0051@1   अकामान् कामयति यः कामयानान् परिद्विषन् ।
0051@2    बलवन्तं च यो द्वेष्टि तमाहुर्मूढचेतसम् ॥ ००५१॥

0052@1   अकारणं रूपमकारणं कुलं महत्सु नीचेषु च कर्म शोभते ।
0052@2    इदं हि रूपं परिभुतपूर्वकं तदेव भूयो बहुमानमागतं ॥ ००५२॥

0053@1   अकारणं व्याकरणं तन्त्रीशब्दोऽप्यकारणम् ।
0053@2    अकारणं त्रयो वेदास्तण्डुलास्तत्र कारणम् ॥ ००५३॥

0054@1   अकारणाविष्कृतकोपदारुणात् खलाद्भयं कस्य न नाम जायते ।
0054@2    विषं महाहेरिव यस्य दुर्वचः सुदुःसहं संनिहितं सदा मुखे ॥ ००५४॥

0055@1   अकारणेन विप्रेभ्यो यः कुप्यति नराधिपः ।
0055@2    क्र्ष्णसर्पं स गृह्णाति शिरसा बलदऋपितः ॥ ००५५॥

0056@1   अकार्यकरणाद्भीतः कार्याणां च विवर्जनात् ।
0056@2    अकाले मन्त्रभेदाच्च येन माद्येन्न तत् पिबेत् ॥ ००५६॥

0057@1   अकार्यप्रतिषेधश्च कार्याणां च प्रवर्तनम् ।
0057@2    प्रदानं च प्रदेयानाम् अदेयानामसंग्रहः ॥ ००५७॥

0058@1   अकार्यमसकृत् कृत्वा दृश्यन्ते ह्यधना नराः ।
0058@2    धनयुक्तास्त्वधर्मस्था दृश्यन्ते चापरे जनाः ॥ ००५८॥

0059@1   अकार्याण्यपि पर्याप्य कृत्वापिं वृजिनार्जनं ।
0059@2    विधीयते हितं यस्य स देहः कस्य सुस्थिरः ॥ ००५९॥

0060@1   अकार्ये तथ्यो वा भवति वितथः काममथवा
तथाप्युच्चैर्धाम्नां हरति महिमानं जनरवः ।
0060@2    तुलोत्तीर्णस्यापि प्रकटनिहताशेषतमसो रवेस्तादृक्तेजो
न हि भवति कन्यां गत इति ॥ ००६०॥

0061@1   अकालचर्या विषमा च गोष्ठी कुमित्रसेवा न कदापि कार्या ।
0061@2    पश्याण्डजं पद्मवने प्रसुप्तं धनुर्विमुक्तेन शरेण भिन्नम् ॥ ००६१॥

0062@1   अकालजलदेन्दोः सा हृद्या वदनचन्द्रिका ।
0062@2    नित्यं कविचकोरैर्या पीयते न च हीयते ॥ ००६२॥

0063@1   अकालजलदश्लोकैश्चित्रमात्मकृतैरिव ।
0063@2    जातः कादम्बरीरामो नाटके प्रवरः कविः ॥ ००६३॥

0064@1   अकालजलदच्छन्नम् आलोक्य रविमण्डलम् ।
0064@2    चक्रवाकयुगं रौति रजनीभयशङ्कया ॥ ००६४॥

0065@1   अकालमृत्युं परिहृत्य जीवितं ददाति यो देहसुखं च देहिनाम् ।
0065@2    नतेन धात्रास्ति समः कुतोऽधिको न जीविताद्दानमिहातिरिच्यते ॥ ००६५॥

0066@1   अकालमृत्युर्विश्वासो विश्वसन् हि विपद्यते ।
0066@2    यस्मिन् करोति विश्वासं स जीवत्यपरो मृतः ॥ ००६६॥

0067@1   अकालसहमत्यल्पं मूर्खव्यसनिनायकम् ।
0067@2    अगुप्तं भीरुयोधं च दुर्गव्यसनमुच्यते ॥ ००६७॥

0068@1   अकालसैन्ययुक्तस्तु हन्यते कालयोधिना ।
0068@2    कौशिकेन हतज्योतिर्निशीथ इव वायसः ॥ ००६८॥

0069@1   अकाले कृत्यमारब्धं कऋतुं नार्थाय कल्पते ।
0069@2    तदेव काल आरब्धं महतेऽर्थाय कल्पते ॥ ००६९॥

0070@1   अकाले गर्जिते देवे दुर्दिनं वाथवा भवेत् ।
0070@2    पूर्वकाण्डहतं लक्ष्यम् अनध्यायं प्रचक्षते ॥ ००७०॥

0071@1   अकिंचनः परिपतन् सुखमास्वादयिष्यसि ।
0071@2    अकिंचनः सुखं शेते समुत्तिष्ठति चैव हि ॥ ००७१॥

0072@1   अकिंचनत्वं राज्यं च तुलया समतोलयत् ।
0072@2    अकिंचनत्वमधिकं राज्यादपि जितात्मनः ॥ ००७२॥

0073@1   अकिंचनस्य दान्तस्य शान्तस्य समचेतसः ।
0073@2    मया संतुष्टमनसः सर्वाः सुखमया दिशः ॥ ००७३॥

0074@1   अकिंचनस्य शुद्धस्य उपपन्नस्य सर्वशः ।
0074@2    अवेक्षमाणस्त्रींल्लोकान् न तुल्यमुपलक्षये ॥ ००७४॥

0075@1   अकिंचनाश्च दृश्यन्ते पुरुषाश्चिरजीविनः ।
0075@2    समृद्धे च कुले जाता विनश्यन्ति पतंगवत् ॥ ००७५॥

0076@1   अकिंचित्कारिणां दीनैराकृष्टगुणकर्मणाम् ।
0076@2    अघाय गतसत्त्वानां दर्शनस्पर्शनादिकम् ॥ ००७६॥

0077@1   अकीर्तिं चापि भूतानि कथयिष्यन्ति तेऽव्ययाम् ।
0077@2    संभावितस्य चाकीर्तिर्मरणादतिरिच्यते ॥ ००७७॥

0078@1   अकीर्तिर्यस्य गीयेत लोके भूतस्य कस्यचित् ।
0078@2    पतत्येवाधमांल्लोकान् यावच्छब्दः प्रकीर्त्यते ॥ ००७८॥

0079@1   अकीर्तिर्निन्द्यते देवैः कीर्तिर्लोकेषु पूज्यते ।
0079@2    कीर्त्यर्थं तु समारम्भः सर्वेषां सुमहात्मनाम् ॥ ००७९॥

0080@1   अकीर्तेः कारणं योषिद् योषिद्वैरस्य कारणम् ।
0080@2    संसारकारणं योषिद् योषितं वर्जयेत्ततः ॥ ००८०॥

0081@1   अकुण्ठोत्कण्ठया पूर्णम् अकण्ठं कलकण्ठि माम् ।
0081@2    कम्बुकण्ठ्याः क्षणं कण्ठे कुरु कण्ठार्तिमुद्धर ॥ ००८१॥

0082@1   अकुबेरपुरीविलोकनं न धरासूनुकरं कदाचन ।
0082@2    अथ तत्प्रतिकारहेतवे- ऽदमयन्तीपतिलोचनं भज ॥ ००८२॥

0083@1   अकुर्वन्तोऽपि पापानि शुचयः पापसंश्रयात् ।
0083@2    परपापैर्विनश्यन्ति मत्स्या नागह्रदे यथा ॥ ००८३॥

0084@1   अकुलानां कुले भावं कुलीनानां कुलक्षयम् ।
0084@2    संयोगं विप्रयोगं च पश्यन्ति चिरजीविनः ॥ ००८४॥

0085@1   अकुलीनः कुलीनश्च मर्यादां यो न लङ्घयेत् ।
0085@2    धर्मापेक्षी मृदुर्दान्तः स कुलीनशतैर्वरः ॥ ००८५॥

0086@1   अकुलीनस्तु पुरुषः प्रकृतः साधुसंक्षयात् ।
0086@2    दुर्लभैश्वर्यसम्प्राप्तो गर्वितः शत्रुतां व्रजेत् ॥ ००८६॥

0087@1   अकुलीनोऽपि मूर्खोऽपि भूपालं योऽत्र सेवते ।
0087@2    अपि संमानहीनोऽपि स सर्वत्र प्रपूज्यते ॥ ००८७॥

0088@1   अकुले पतितो राजा मूर्खपुत्रो हि पण्डितः ।
0088@2    निर्धनस्य धनप्राप्तिस्तृणवन्मन्यते जगत् ॥ ००८८॥

0089@1   अकूपाराद् वारि प्रचुरतरमादाय जलदः स दानाध्यक्षोऽपि
प्रकिरति जलं नाद्भुतमिदम् ।
0089@2    स मेघो धन्यो यत् परिकिरति मुक्ताफलतया यदीयासौ कीर्तिर्नटति
नृपनारीकुचतटे ॥ ००८९॥

0090@1   अकूर्चारम्भोऽपि प्रतिचुबुकदेशं करतलं प्रतिज्ञायां कुर्वन् युवतिषु
दृशं स्निग्धतरलां ।
0090@2    कुमारोऽहं कारात् परिषदि समानानगणयन् भुजौ वक्षः पश्यन्नववयसि
कान्तिं वितनुते ॥ ००९०॥

0091@1   अकृतकवलारम्भैर्वक्त्रैर्भयस्थगितेक्षणाः किमपि वलितग्रीवं
स्थित्वा मुहुर्मृगपङ्क्तयः ।
0091@2    गगनमसकृत्पश्यन्त्येतास्तथाश्रुघनैर्मुखैर्निपतति यथा
श‍ृङ्गाग्रेभ्योऽक्रमं नयनोदकम् ॥ ००९१॥

0092@1   अकृतज्ञमनार्यं च दीर्घरोषमनार्जवम् ।
0092@2    चतुरो विद्धि चाण्डालाञ् जात्या जायेत पञ्चमः ॥ ००९२॥

0093@1   अकृतत्यागमहिम्नां मिथ्या किं राजराजशब्देन ।
0093@2    गोप्तारं न निधीनां महयन्ति महेश्वरं विबुधाः ॥ ००९३॥

0094@1   अकृतद्विषदुन्नतिच्छिदः श्रितसंरक्षणवन्ध्यकर्मणः ।
0094@2    पुरुषस्य निरर्थकः करः किल कण्डूयनमात्रसार्थकः ॥ ००९४॥

0095@1   अकृतप्रेमैव वरं न पुनः संजातविघटितप्रेमा ।
0095@2    उद्धृतनयनस्ताम्यति यथा हि न तथेह जातान्धः ॥ ००९५॥

0096@1   अकृत विशदधाम्नो बिम्बसारं गृहीत्वा दयित युवतिवक्त्रं लोकधात्रेति
विद्मः ।
0096@2    न हि न हि भवदीयो मोह एवैष मित्र सितगरलनिधानं तत्त्वतो
निश्चिनु त्वम् ॥ ००९६॥

0097@1   अकृतस्यागमो नास्ति कृते नाशो न विद्यते ।
0097@2    अकस्मादेव लोकोऽयं तृष्णे दासीकृतस्त्वया ॥ ००९७॥

0098@1   अकृतात्मानमासाद्य राजानमनये रतम् ।
0098@2    समृद्धानि विनश्यन्ति राष्ट्राणि नगराणि च ॥ ००९८॥

0099@1   अकृतेऽप्युद्यमे पुंसाम् अन्यजन्मकृतं फलम् ।
0099@2    शुभाशुभं समभ्येति विधिना संनियोजितम् ॥ ००९९॥

0100@1   अकृतेष्वेवकार्येषु मृत्युर्वै सम्प्रकर्षति ।
0100@2    युवैव धर्मशीलः स्याद् अनिमित्तं हि जीवितम् ॥ ०१००॥

0101@1   अकृतोपद्रवः कश्चिन् महानपि न पूज्यते ।
0101@2    पूजयन्ति नरा नागान् न तार्क्ष्यं नागघातिनम् ॥ ०१०१॥

0102@1   अकृतयं नैव कृत्यं स्यात् प्राणत्यागेऽप्युपस्थिते ।
0102@2    न च कृत्यं परित्याज्यम् एष धर्मः सनातनः ॥ ०१०२॥

0103@1   अकृतयं मन्यते कृतयं अगम्यं मन्यते सुगम् ।
0103@2    अभक्ष्यं मन्यते भक्ष्यं स्त्रीवाक्यप्रेरितो नरः ॥ ०१०३॥

0104@1   अकृत्रिमप्रेमरसा विलासालसगामिनी ।
0104@2    असारे दग्धसंसारे सारं सारङ्गलोचना ॥ ०१०४॥

0105@1   अकृत्रिमविलासाङ्कम् अशिक्षितकलाक्रमम् ।
0105@2    अविभागाङ्गसुभगं बभूव सुरतं तयोः ॥ ०१०५॥

0106@1   अकृत्वा कर्म यो लोके फलं विन्दति विष्टितः ।
0106@2    स तु वक्तव्यतां याति द्वेष्यो भवति प्रायशः ॥ ०१०६॥

0107@1   अकृत्वा निजदेशस्य रक्षां यो विजिगीषते ।
0107@2    स नृपः परिधानेन वृतमौलिः पुमानिव ॥ ०१०७॥

0108@1   अकृत्वा परसंतापम् अगत्वा खलनम्रताम् ।
0108@2    अनुत्सृज्य सतां वर्त्म यत् स्वल्पमपि तद् बहु ॥ ०१०८॥

0109@1   अकृत्वा पौरुषं या श्रीः किं तयालसभाग्यया ।
0109@2    कुरङ्गोऽपि समश्नाति दैवादुपनतं तृणम् ॥ ०१०९॥

0110@1   अकृत्वा मानुषं कर्म यो दैवमनुवर्तते ।
0110@2    वृथा श्राम्यति सम्प्राप्य पतिं क्लीबमिवाङ्गना ॥ ०११०॥

0111@1   अकृत्वा हेलया पादम् उच्चैर्मूर्धसु विद्विषाम् ।
0111@2    कथंकारमनालम्बा कीर्तिर्द्यामधिरोहति ॥ ०१११॥

0112@1   अकृपणमशठमचपलं योगिनमविषादिनं बुधं शूरम् ।
0112@2    यदि नाश्रयति नरं श्रीः श्रीरेव हि वञ्चिता भवति ॥ ०११२॥

0113@1   अकृशं कुचयोः कृशं वलग्ने विततं चक्षुषि विस्तृतं नितम्बे ।
0113@2    अरुणाधरमाविरस्तु चित्ते करुणाशालि कपालिभागधेयम् ॥ ०११३॥

0114@1   अकृशं नितम्बभागे क्षामं मध्ये समुन्नतं कुचयोः ।
0114@2    अत्यायतं नयनयोर्मम जीवितमेतदायाति ॥ ०११४॥

0115@1   अकृष्टफलमूलेन वनवासरतः सदा ।
0115@2    कुरुतेऽहरहः श्राद्धम् ऋषिर्विप्रः स उच्यते ॥ ०११५॥

0116@1   अकेकी किं केकी वचसि चतुरः किन्न कुररः शुकः किंवा मूकः स च
कलरवः किं क्षतरवः ।
0116@2    त्वयागण्यैः पुण्यैः पिकमधुरिमा धीरगरिमा यतो लब्धः स्तब्धः किमसि
रुचिरं नेह सुचिरम् ॥ ०११६॥

0117@1   अकौसुमी मन्मथचापयश्टि- रनंशुका विभ्रमवैजयन्ती ।
0117@2    ललाटरङ्गाङ्गणनर्तकीयम् अनञ्जना भ्रूरनुयाति दृष्टम् ॥ ०११७॥

0118@1   अक्रत्वङ्गमतस्तक्रं न शतक्रतुना हुतम् ।
0118@2    नादत्तमिति वाक्यार्थात् तक्रं शक्रस्य दुर्लभम् ॥ ०११८॥

0119@1   अक्रत्वर्थमिति ज्ञात्वा शक्रे न हुतवान् पुरा ।
0119@2    नादत्तमिति शास्त्रार्थात् तक्रं शक्रस्य दुर्लभम् ॥ ०११९॥

0120@1   अक्रमेणानुपायेन कर्मारम्भो न सिध्यति ।
0120@2    दधिसर्पिःपयांसीव शबरस्य यथा हि गोः ॥ ०१२०॥

0121@1   अक्रोधं शिक्षयन्त्यन्यैः क्रोधना ये तपोधनाः ।
0121@2    निर्धनास्ते धनायैव धातुवादोपदेशिनः ॥ ०१२१॥

0122@1   अक्रोधनः क्रोधनेभ्यो विशिष्टस्तथा तितिक्षुरतितिक्षोर्विशिष्टः ।
0122@2    अमानुषेभ्योमानुषाश्च प्रधाना विद्वांस्तथैवाविदुषः प्रधानः ॥ ०१२२॥

0123@1   अक्रोधनः सत्यवादी भूतानामविहिंसकः ।
0123@2    अनसूयः सदाचारो दीर्घमायुरवाप्नुयात् ॥ ०१२३॥

0124@1   अक्रोधनश्च राजेन्द्र सत्यशीलो दृढव्रतः ।
0124@2    आत्मोपमश्च भूतेषु स तीर्थफलमश्नुते ॥ ०१२४॥

0125@1   अक्रोधवैराग्यजितेन्द्रियत्वं क्षमादयाशान्तिजनप्रियत्वम् ।
0125@2    निर्लोभदाता भयशोकहारी ज्ञानस्य चिह्नं भयलक्षणानि ॥ ०१२५॥

0126@1   अक्रोधस्य यदा क्रोधः सर्वनाशाय कल्पते ।
0126@2    राघवस्य प्रकोपेन बद्धो नदनदीपतिः ॥ ०१२६॥

0127@1   अक्रोधेन जयेत् क्रोधम् असाधुं साधुना जयेत् ।
0127@2    जयेत् कदर्यं दानेन जयेत् सत्येन चानृतम् ॥ ०१२७॥

0128@1   अक्लान्तद्युतिभिर्वसन्तकुसुमैरुत्तंसयन् कुन्तलान् अन्तः खेलति
खञ्जरीटनयने कुञ्जेषु कञ्जेक्षणः ।
0128@2    अस्मन्मन्दिरकर्मतस्तव करौ नाद्यापि विश्राम्यतः किं ब्रूमो रसिकाग्रणीरसि
घटी नेयं विलम्बक्षमा ॥ ०१२८॥

0129@1   अक्लिष्टबालतरुपल्लवलोभनीयं पीतं मया सदयमेव रतोत्सवेषु ।
0129@2    बिम्बाधरं दशसि चेद् भ्रमर प्रियायास्त्वां कारयामि
कमलोदरबन्धनस्थम् ॥ ०१२९॥

0130@1   अक्लेशादिव चिन्तितम् उपतिष्ठति सिद्धमेव पुण्यवताम् ।
0130@2    उड्डीयापुण्यवतां गच्छन्ति कपोतकाः पश्य ॥ ०१३०॥

0131@1   अक्षत्रारिकृताभिमन्युनिधनप्रोद्भूततीव्रभ्रुवः पार्थस्याकृत
शात्रवप्रतिकृतेरन्तः शुचा मुह्यतः ।
0131@2    कीर्णा बाष्पकणैः पतन्ति धनुषि व्रीडाजडा दृष्टयो हा वत्सेति गिरः
स्फुरन्ति न पुनर्निर्यान्ति वक्त्राद्बहिः ॥ ०१३१॥

0132@1   अक्षदेवनपणीकृतेधरे कान्तयोर्जयपराजये सति ।
0132@2    अत्र वक्तु यदि वेत्ति मन्मथः कस्तयोर्जयति जीयतेऽपि वा ॥ ०१३२॥

0133@1   अक्षद्यूतजिताधरग्रहविधावीशोऽसि तत्खण्डना- दाधिक्ये वद को
भवानिति मृषा कोपाञ्चितभ्रू लतम् ।
0133@2    स्विद्यत्खिन्नकरा ।ग्रकुड्म। लपरायत्तीकृतास्यस्य मे मुग्धाक्षीप्रतिकृत्य
तत् कृतवती द्यूतेऽपि यन्नार्जितम् ॥ ०१३३॥

0134@1   अक्षमः क्षमतामानो क्रियायां यः प्रवर्तते ।
0134@2    स हि हास्यास्पदत्वं च लभते प्राणसंशयम् ॥ ०१३४॥

0135@1   अक्षमालापवृत्तिज्ञा कुशासनपरिग्रहा ।
0135@2    ब्राह्मीव दौर्जनी संसद् वन्दनीया समेखला ॥ ०१३५॥

0136@1   अक्षमा ह्रीपरित्यागः श्रीनाशो धर्मसंक्षयः ।
0136@2    अभिध्याप्राज्ञता चैव सर्वं लोभात् प्रवर्तते ॥ ०१३६॥

0137@1   अक्षमोऽसत्यसंधश्च परदारी नृशंसकृत् ।
0137@2    पच्यते नरकेष्वेव दह्यमानः स्वकर्मणा ॥ ०१३७॥

0138@1   अक्षरद्वयमभ्यस्तं नास्ति नास्तीति यत् पुरा ।
0138@2    तदिदं देहि देहीति विपरीतमुपस्थितम् ॥ ०१३८॥

0139@1   अक्षरमैत्रीभाजः सालंकारस्य चारुवृत्तस्य ।
0139@2    किं ब्रूमो सखि यूनो न हि न हि सखि पद्यबन्धस्य ॥ ०१३९॥

0140@1   अक्षराणामकारोऽहम् इति विष्णुः स्वयं ब्रुवन् ।
0140@2    भवता सोऽपि यत् सत्यम् आकारेण लघूकृतः ॥ ०१४०॥

0141@1   अक्षराणि परीक्ष्यन्ताम् अम्बराडम्बरेण किम् ।
0141@2    शंभुरम्बरहीनोऽपि सर्वज्ञः किं न जायते ॥ ०१४१॥

0142@1   अक्षराणि विचित्राणि येन जानन्ति मानवाः ।
0142@2    बलीवर्दसमास्ते तु खुरश‍ृङ्गविवर्जिताः ॥ ०१४२॥

0143@1   अक्षराणि समानानि वर्तुलानि घनानि च ।
0143@2    परस्परविलग्नानि तरुणीकुचकुम्भवत् ॥ ०१४३॥

0144@1   अक्षिपक्ष्म कदा लुप्तं छिद्यन्ते हि शिरोरुहाः ।
0144@2    वर्धमानात्मनामेव भवन्ति हि विपत्तयः ॥ ०१४४॥

0145@1   अक्षिभ्यां कृष्णशाराभ्याम् अस्याः कर्णौ न बाधितौ ।
0145@2    शङ्के कनकताडङ्कपाशत्रासवशादिव ॥ ०१४५॥

0146@1   अक्षीणकर्मबन्धस्तु ज्ञात्वा मृत्युमुपस्थितम् ।
0146@2    उक्त्वान्तिकाले संस्मृत्य पुनर्योगित्वमृच्छति ॥ ०१४६॥

0147@1   अक्षीणभोगाद्विषमाद् इष्टानिष्टभयोज्झितात् ।
0147@2    दुर्जनाद्वत देवा अप्यशक्ता इव बिभ्यति ॥ ०१४७॥

0148@1   अक्षेत्रे बीजमुत्सृष्टम् अन्तरेव विनश्यति ।
0148@2    अबीजकमपि क्षेत्रं केवलं स्थण्डिलं भवेत् ॥ ०१४८॥

0149@1   अक्षेषु मृगयायां च स्त्रीषु पाने वृथाटने ।
0149@2    निद्रायां च निबन्धेन क्षिप्रं नश्यति भूपतिः ॥ ०१४९॥

0150@1   अक्षेष्वियं व्यसनिता हृदये यदेते रागो घनो मधुमदोत्कटमाननं च ।
0150@2    पद्मस्तथापि परमास्पदमेव लक्ष्म्यास्तद्दैन्यमेव किल दुर्भगता यदेभिः
॥ ०१५०॥

0151@1   अक्षोठशुण्ठिमरिचार्द्रकदाडिमत्वक् कुस्तुम्बुरूलवणतैलसुसंस्कृतान् यः ।
0151@2    मत्स्यान् सुशीतसितभक्ततले दधाति स ब्रह्मलोकमधिगच्छति पुण्यकर्मा
॥ ०१५१॥

0152@1   अक्षौरेऽपि च नक्षत्रे कुर्वीत बुधसोमयोः ।
0152@2    युक्तेऽपि तिथिनक्षत्रे न कुर्याच्छनिभौमयोः ॥ ०१५२॥

0153@1   अक्षौहिणी रिपुं हन्यात् स्वयं वा तेन हन्यते ।
0153@2    ब्राह्मणो मन्त्रविद्धन्यात् सर्वानेव रिपून् क्षणात् ॥ ०१५३॥

0154@1   अक्ष्णोर्निक्षिपदञ्जनं श्रवणयोस्तापिञ्छगुच्छावलीं मूर्ध्नि
श्यामसरोजदाम कुचयोः कस्तूरिकापत्रकम् ।
0154@2    धूर्तानामभिसारसंभ्रमजुषां विष्वङ्निकुञ्जे सखि ध्वान्तं
नीलनिचोलचारु सुदृशां प्रत्यङ्गमालिङ्गति ॥ ०१५४॥

0155@1   अक्ष्णोर्मञ्जुलमञ्जनं चरणयोर्नीलाश्मजौ नूपुरा- वङ्गे नीलपटः
स्फुटं मृगमदन्यासः कपोलस्थले ।
0155@2    यत्प्रीत्या परिशीलितं परदृशां रोधाय तत्सांप्रतं नेपथ्यस्य
विधावपीदमसतीजातस्य जातं तमः ॥ ०१५५॥

0156@1   अक्ष्णोर्युग्मं विलोकान्मृदुतनुगुणतस्तर्पयन्ती शरीरं दिव्यामोदेन
वक्त्रादपगतमरुता नासिकां चारुवाचा ।
0156@2    श्रोत्रद्वंद्वं मनोज्ञाद्रसनमपि रसादर्पयन्ती मुखाब्जं
यद्वत्पञ्चाक्षसौख्यं वितरति युवतिः कामिनां नान्यदेवं ॥ ०१५६॥

0157@1   अक्ष्णोर्विपक्ष इति सानुशयं लुलाव नीलोत्पलं यदबला कलमस्य गोप्त्री ।
0157@2    भूयस्तदेव शिरसावहदुन्नतानां वैरं विरोधिषु दृढं न पराजितेषु
॥ ०१५७॥

0158@1   अखण्डमण्डलः श्रीमान् पश्यैष पृथिवीपतिः ।
0158@2    न निशाकरवज्जातु कलावैकल्यमागतः ॥ ०१५८॥

0159@1   अखण्डितं च क्रमुकं चूर्णम् तु रसवर्जितम् ।
0159@2    भूमौ निपतितं पत्रं शक्रस्यापि श्रिअयं हरेत् ॥ ०१५९॥

0160@1   अखण्डिता शक्तिरथोपमानं न स्वीकृतं न च्छलरीतिरस्ति ।
0160@2    अस्पृष्टसंदेहविपर्ययस्य कोऽयं तव न्यायनये निवेशः ॥ ०१६०॥

0161@1   अखर्वपर्वगर्तेषु विच्छिन्नो यस्य वारिधिः ।
0161@2    स एव हि मुनेः पाणिरधस्ताद्विन्ध्यभूभृतः ॥ ०१६१॥

0162@1   अखिलं विदुषामनाविलं सुहृदा च स्वहृदा च पश्यताम् ।
0162@2    सविधेऽपि नसूक्ष्मसाक्षिणी वदनालंकृतिमात्रमक्षिणी ॥ ०१६२॥

0163@1   अखिलेषु विहंगेषु हन्त स्वच्छन्दचारिषु ।
0163@2    शुक पञ्जरबन्धस्ते मधुराणां गिरां फलम् ॥ ०१६३॥

0164@1   अगजाननपद्मार्कं गजाननमहर्निशम् ।
0164@2    अनेकदं तं भक्तानाम् एकदन्तमुपास्महे ॥ ०१६४॥

0165@1   अगणितगुणेन सुन्दर कृत्वा चारित्रमप्युदासीनम् ।
0165@2    भवतानन्यगतिः सा विहितावर्तेन तरणिरिव ॥ ०१६५॥

0166@1   अगणितगुरुर्याच्ञालोलं पदान्तसदातिथिः समयमविदन् मुग्धः कालासहो
रतिलम्पटः ।
0166@2    कृतककुपितं हस्ताघातं त्रपारुदितं हठा- दपरिगणयन् लज्जायां
मां निमज्जयति प्रियः ॥ ०१६६॥

0167@1   अगणितनिजश्रमाणां परकृत्येऽभ्येत्य वर्तमानानाम् ।
0167@2    सुजनघनदिनमणीनां परोपकारार्थमजनि जनिः ॥ ०१६७॥

0168@1   अगणितयशसा त्यक्त- स्थितिना क्रियतेऽथ याकृतज्ञेन ।
0168@2    स्निग्धे सुहृदि सरागे मित्रे तव वञ्चना न युक्ता सा ॥ ०१६८॥

0169@1   अगतित्वमतिश्रद्धा ज्ञानाभासेन तृप्तता ।
0169@2    त्रयः शिष्यगुणा ह्येते मूर्खाचार्यस्य भाग्यजाः ॥ ०१६९॥

0170@1   अगतीनां खलीकाराद् दुःखं नैवोपजायते ।
0170@2    भवन्त्यशोकाः प्रायेण सांकुराः पादताडिताः ॥ ०१७०॥

0171@1   अगदैः सर्वसामान्यैर्व्यन्तराणां विषं हरेत् ।
0171@2    धूपो देवीसहापिच्छखण्डनैस्तद्विषापहः ॥ ०१७१॥

0172@1   अगम्यगमनात् प्रायः प्रायश्चित्तीयते जनः ।
0172@2    अगम्यं त्वद्यशो याति सर्वत्रैव च पावनम् ॥ ०१७२॥

0173@1   अगम्यानि पुमान् याति योऽसेव्यांश्च निषेवते ।
0173@2    स मृत्युमुपगृह्णाति गर्भमश्वतरी यथा ॥ ०१७३॥

0174@1   अगम्यार्थं तृणप्राणाः पृष्ठस्थीकृतभीह्रियः ।
0174@2    शम्भलीभुक्तसर्वस्वा जना यत्पारिपार्श्विकाः ॥ ०१७४॥

0175@1   अगम्यो मन्त्राणां प्रकृतिभिषजामप्यविषयः सुधासारासाध्यो
विसदृशतरारम्भगहनः ।
0175@2    जगद्भ्रामीकर्तुं परिणतधियानेन विधिना स्फुटं सृष्टो व्याधिः
प्रकृतिविषमो दुर्जनजनः ॥ ०१७५॥

0176@1   अगस्तितुल्याश्च घृताब्धिशोषणे दम्भोलितुल्या वटकाद्रिभेदने ।
0176@2    शाकावलीकाननवह्निरूपास्त एव भट्टा इतरे भटाश्च ॥ ०१७६॥

0177@1   अगस्तिहस्तचुलुकमितेऽब्धौ वाहनाकृतौ ।
0177@2    मग्नः समुद्रो वेलायाम् इति देवास्तदा जगुः ॥ ०१७७॥

0178@1   अगस्त्य इव यस्यासिर्न्यञ्चितक्षितिभृद्बभौ ।
0178@2    चित्रं सोऽप्यकरोन्नृत्यत् कबन्धं समरार्णवम् ॥ ०१७८॥

0179@1   अगस्त्यस्य मुनेः शापाद् ब्रह्मस्यन्दनमास्थितः ।
0179@2    महासुखात् परिभ्रष्टो नहुषः सर्पतां गतः ॥ ०१७९॥

0180@1   अगस्त्येन पयोराशेः कियत् किं पीतमुज्झितम् ।
0180@2    त्वया वैरिकुलं वीर समरे कीदृशं कृतम् ॥ ०१८०॥

0181@1   अगा गाङ्गाङ्गकाकाकगाहकाघककाकहा ।
0181@2    अहाहाङ्क खगाङ्कागकङ्कागखगकाकक ॥ ०१८१॥

0182@1   अगाधजलसंचारी विकारी न च रोहितः ।
0182@2    गण्डूषजलमात्रे तु शफरी फर्फरायते ॥ ०१८२॥

0183@1   अगाधहृदया भूपाः कूपा इव दुरासदाः ।
0183@2    घटका गुणिनो नो चेत् कथं लभ्येत जीवनम् ॥ ०१८३॥

0184@1   अगाधेनापि किं तेन तोयेन लवणाम्बुधेः ।
0184@2    जनुमात्रं वरं वारि तृष्णाच्छेदकरं नृणाम् ॥ ०१८४॥

0185@1   अगारेऽस्मिन् कान्ते गिरिशमनिशानाथशकलं भुजंगानुत्तुङ्गान् सकलमपि
वातायनपथे ।
0185@2    निकुञ्जेषु श्येनानधिगृहशिरो राहुवलयं लिखन्त्या नीयन्ते शिव
शिव तया हन्त दिवसाः ॥ ०१८५॥

0186@1   अगुणकणो गुणराशिर्द्वयमपि दैवेन खलमुखे पतितम् ।
0186@2    प्रसरति तैलमिवैकः सलिले घृतवज्जडत्वमेत्यन्यः ॥ ०१८६॥

0187@1   अगुरुरिति वदतु लोको गौरवमत्रैव पुनरहं मन्ये ।
0187@2    दर्शितगुणैकवृत्तिर्यस्य जने जनितदाहेऽपि ॥ ०१८७॥

0188@1   अगुरुसुरभिधूपाशोभितं केशपाशं गलितकुसुममालं धुन्वती
कुञ्चिताग्रम् ।
0188@2    त्यजति गुरुनितम्बा निम्ननाभिः सुमध्याप्युषसि शयनवासः कामिनी कामशोभा
॥ ०१८८॥

0189@1   अगुरोरपि सत उच्चैः प्रशंसनं तद्गुणा वितन्वन्ति ।
0189@2    अगुरुर्ज्वलनेऽप्यस्तः सौरभमिषतो गुणान् वमति ॥ ०१८९॥

0190@1   अगूढविभवा यस्य पौरा राष्ट्रवासिनः ।
0190@2    नयापनयवेत्तायः स राजा राजसत्तमः ॥ ०१९०॥

0191@1   अगूढहासस्फुटदन्तकेसरं मुखं स्विदेतद्विकसन्नु पङ्कजम् ।
0191@2    इति प्रलीनां नलिनीवने सखीं विदाम्बभूवुः सुचिरेण योषितः ॥ ०१९१॥

0192@1   अग्निं प्राप्य यथा सद्यस्तूलराशिर्विनश्यति ।
0192@2    तथा गङ्गाजलेनैव सर्वपापं विनश्यति ॥ ०१९२॥

0193@1   अग्निं स्तोकमिवात्मानं संधुक्षयति यो नरः ।
0193@2    स वर्धमानो ग्रसते महान्तमपि संचयम् ॥ ०१९३॥

0194@1   अग्निः स्तोको वर्धते चाज्यसिक्तो बीजं चैकं बहुसाहस्रमेति ।
0194@2    क्षयोदयौ विपुलौ संनियम्य तस्मादल्पं नावमन्येत वित्तम् ॥ ०१९४॥

0195@1   अग्निकुण्डसमा नारी घृतकुम्भसमो नरः ।
0195@2    संगमेन परस्त्रीणां कस्य नो चलते मनः ॥ ०१९५॥

0196@1   अग्निकुम्भसमा नारी घृतकुम्भसमो नरः ।
0196@2    उभयोरपि संयोगः कस्य विश्वासकारकः ॥ ०१९६॥

0197@1   अग्निदाहे न मे दुःखं छेदे न निकषे न वा ।
0197@2    यत्तदेव महद्दुःखं गुञ्जया सह तोलनम् ॥ ०१९७॥

0198@1   अग्निदो गरदश्चैव शस्त्रपाणिर्धनापहः ।
0198@2    क्षेत्रदारापहारी च षडेते ह्याततायिनः ॥ ०१९८॥

0199@1   अग्निना भस्मना चैव स्तम्भेन च जनेन च ।
0199@2    अद्वारेणैव मार्गेण पङ्क्तितदोषो न विद्यते ॥ ०१९९॥

0200@1   अग्निरापः स्त्रियो मूर्खाः सर्पा राजकुलानि च ।
0200@2    नित्यं यत्नेन सेव्यानि सद्यः प्राणहराणि षट् ॥ ०२००॥

0201@1   अग्निर्गुरुर्द्विजातीनां वर्णानां पार्थिवो गुरुः ।
0201@2    कुलस्त्रीणां गुरुर्भर्ता सर्वस्याभ्यागतो गुरुः ॥ ०२०१॥

0202@1   अग्निर्दहति तापेन सूर्यो दहति रश्मिभिः ।
0202@2    राजा दहति दण्डेन तपसा ब्राह्मणो दहेत् ॥ ०२०२॥

0203@1   अग्निर्देवो द्विजातीनां मुनीनां हृदि दैवतम् ।
0203@2    प्रतिमास्वल्पबुद्धीनां सर्वत्र समदर्शिनः ॥ ०२०३॥

0204@1   अग्निर्हि देवताः सर्वाः सर्वणं च तदात्मकम् ।
0204@2    तस्मात् सुवर्णं ददता दत्ताः सर्वाः स्म देवताः ॥ ०२०४॥

0205@1   अग्निष्टोमादिभिर्यज्ञैर्विविधैराप्तदक्षिणैः ।
0205@2    न तत् फलमवाप्नोति तीर्थार्थे गमनेन यत् ॥ ०२०५॥

0206@1   अग्निश्तेजो महल्लोके गूढस्तिष्ठति दारुषु ।
0206@2    न चोपयुङ्क्ते तद्दारु यावन्नो दीप्यते परैः ॥ ०२०६॥

0207@1   स एव खलु दारुभ्यो यदा निर्मथ्य दीप्यते ।
0207@2    तदा तच्च वनं चान्यन् निर्दहत्याशु तेजसा ॥ ०२०७॥

0208@1   एवमेव कुले जाताः पावकोपमतेजसः ।
0208@2    क्षमावन्तो निराकाराः काष्ठेऽग्निरिव शेरते ॥ ०२०८॥

0209@1   अग्निहोत्रं गृहं क्षेत्रं गर्भिर्णीं वृद्धबालकौ ।
0209@2    रिक्तहस्तेन नोपेयाद् राजानं देवतां गुरुम् ॥ ०२०९॥

0210@1   अग्निहोत्रं त्रयो वेदास्त्रिदण्डं भस्मगुण्ठनम् ।
0210@2    बुद्धिपौरुषहीनानां जीविकेति बृहस्पतिः ॥ ०२१०॥

0211@1   अग्निहोत्रफला वेदाः शीलवृत्तफलं श्रुतम् ।
0211@2    रतिपुत्रफला दारा दत्तभुक्तफलं धनम् ॥ ०२११॥

0212@1   अग्निहोत्रमधीतं वा दानाद्याश्चाखिलाः क्रियाः ।
0212@2    भजन्ते तस्य वैफल्यं यस्य वाक्यमकारणम् ॥ ०२१२॥

0213@1   अग्निहोत्रेषु विप्राणां हृदि देवो मनीषिणाम् ।
0213@2    प्रतिमास्वल्पबुद्धीनां सर्वत्र विदितात्मनाम् ॥ ०२१३॥

0214@1   अग्नेर्यथा दारुवियोगयोगयोरदृष्टतोऽन्यत्र निमित्तमस्ति ।
0214@2    एवं हि जन्तोरपि दुर्विभाव्यः शरीरसंयोगवियोगहेतुः ॥ ०२१४॥

0215@1   अग्नौ क्रियावतां देवो दिवि देवो मनीषिणाम् ।
0215@2    प्रतिमास्वल्पबुद्धीनां योगिनां हृदये हरिः ॥ ०२१५॥

0216@1   अग्नौ दग्धं जले मग्नं हृतं तस्करपार्थिवैः ।
0216@2    तत्सर्वं दानमित्याहुर्यदि क्लैब्यं न भाषते ॥ ०२१६॥

0217@1   अग्नौ प्राप्तं प्रधूयेत यथा तूलं द्विजोत्तम ।
0217@2    तथा गङ्गावगाढस्य सर्वं पापं प्रधूयते ॥ ०२१७॥

0218@1   अग्नौ प्रास्तं तु पुरुषं कर्मान्वेति स्वयंकृतम् ।
0218@2    तस्मात्तु पुरुषो यत्नाद् धर्मं संचिनुयाच्छनैः ॥ ०२१८॥

0219@1   अग्नौ प्रास्ताहुतिः सम्यग् आदित्यमुपतिष्ठते ।
0219@2    आदित्याज्जायते वृष्टिर्वृष्टेरन्नं ततः प्रजाः ॥ ०२१९॥

0220@1   अग्न्याकारं कलयसि पुरश्चक्रवाकीव चन्द्रं बद्धोत्कम्पं शिशिरमरुता
दह्यते पद्मिनीव ।
0220@2    प्राणान् धत्से कथमपि बलाद्गच्छतः शल्यतुल्यांस्तत् केनासौ सुतनु
जनितो माम्मथस्ते विकारः ॥ ०२२०॥

0221@1   अग्न्याधानेन यज्ञेन काषायेण जटाजिनैः ।
0221@2    लोकान् विश्वासयित्वैव ततो लुम्पेद्यथा वृकः ॥ ०२२१॥

0222@1   अग्रच्छाया तृणाग्निश्च नीचसेवा पटे जलम् ।
0222@2    वेश्यारागः खलप्रेम सर्वं बुद्बुदसन्निभम् ॥ ०२२२॥

0223@1   अग्रतः पृष्ठतो मध्ये पार्श्वतोऽथ समन्ततः ।
0223@2    विद्युच्चकितवद्भाति सूर्यकोटिसमप्रभः ॥ ०२२३॥

0224@1   अग्रतश्चतुरो वेदान् पृष्ठतः सशरं धनुः ।
0224@2    उभाभ्यां च समर्थोऽहं शापादपि शरादपि ॥ ०२२४॥

0225@1   अग्रतो वामपादं च दक्षिणं जातु कुञ्चितम् ।
0225@2    आलीढं तु प्रकर्तव्यं हस्तद्वयसविस्तरम् ॥ ०२२५॥

0226@1   अग्रसानुषु नितान्तपिशङ्गैर्भूरुहान्मृदुकरैरवलम्ब्य ।
0226@2    अस्तशैलगहनं नु विवस्वान् आविवेश जलधिं नु महीं नु ॥ ०२२६॥

0227@1   अग्राह्यं श्रवणस्य भूषणमलंकारो न भावोचितः
कण्ठस्याञ्जनमुज्ज्वलं नयनयोः सूक्ष्मत्वमावेक्षितुम् ।
0227@2    वक्त्रस्य क्षणिकोऽधिवासनविधिः कान्ते प्रिये
नाभवस्सौभाग्यप्रतिकर्मनिर्मितमहाविद्यैव येनात्मनः ॥ ०२२७॥

0228@1   अग्राह्या मूर्धजेष्वेताः स्त्रियो गुणसमन्विताः ।
0228@2    न लताः पल्लवच्छेदम् अर्हन्त्युपवनोद्भवाः ॥ ०२२८॥

0229@1   अग्रे कस्यचिदस्ति कंचिदभितः केनापि पृष्टे कृतः संसारः
शिशुभावयौवनजराभारावतारादयम् ।
0229@2    बालस्तं बहु मन्यतामसुलभं प्राप्तं युवा सेवतां
वृद्धस्तद्विष्याद्बहिष्कृत इव व्यावृत्य किं पश्यति ॥ ०२२९॥

0230@1   अग्रे कुग्रामवर्गः पिशितरसलसच्चण्डचण्डायमानः पश्चाद्व्याधो
वधार्थो निशितशरकरः पादमुद्रानपायी ।
0230@2    विष्वग्दीप्तो वनाग्निर्वनमतिगहनं धूमवात्या च दृष्टेः सरोद्धी
कान्दिशीको हरि हरि हरिणःकं शरण्यं प्रयातु ॥ ०२३०॥

0231@1   अग्रे गच्छत धेनुदुग्धकलशानादाय गोप्यो गृहं दुग्धे वस्कयणीकुले
पुनरियं राधा शनैर्यास्यति ।
0231@2    इत्यन्यव्यपदेशगुप्तहृदयः कुर्वन् विविक्तं व्रजं देवः
कारणनन्दसूनुरशिवं कृष्णः स मुष्णातु वः ॥ ०२३१॥

0232@1   अग्रे गीतं सरसकवयः पार्श्वतो दाक्षिणात्याः पृष्ठे लीलावलयरणितं
चामरग्राहिणीनाम् ।
0232@2    यद्यस्त्येवं कुरु भवरसास्वादने लम्पटत्वं नो चेच्चेतः प्रविश
सहसा निर्विकल्पे समाधौ ॥ ०२३२॥

0233@1   अग्रे तप्तजला नितान्तशिशिरा मूले मुहुर्बाहुभिर्व्यामथ्योपरतप्रपेषु
पथिकैर्मार्गेषु मध्यंदिने ।
0233@2    आधाराः प्लुतबालशैवलदलच्छेदावकीर्णोर्मयः पीयन्ते
हलमुक्तमग्नमहिषप्रक्षोभपर्याविलाः ॥ ०२३३॥

0234@1   अग्रे तिष्ठति दारुणाकृतिरसौ क्रोधोद्धतः केसरी
पश्चादुद्भटदावदूषितधरासंक्रान्तचण्डानिलः ।
0234@2    किं कुर्मः सहसा विहाय कलभानेतान् ब्रजामः कथं हंहो कूणितलोचनेति
करिणी चिन्ताकुला ताभ्यति ॥ ०२३४॥

0235@1   अग्रे धनुः शरकरः स्वयमस्ति कामः पश्चात्त्वरा
शशधरोदयसंशयोत्था ।
0235@2    ध्वान्तं दिनान्तविकसद्विभवं समन्तात् किं केवला पथि वधूर्दयिताभिसारे
॥ ०२३५॥

0236@1   अग्रे प्रस्तुतनाशानां मूकता परमो गुणः ।
0236@2    तथापि प्रभुभक्तानां सौधर्म्यादेवमुच्यते ॥ ०२३६॥

0237@1   यैरेव स्तुतिभिः स्वामी प्राप्यते व्यसनावटम् ।
0237@2    पश्चान्मूकत्वमापन्नैर्डद्धर्त्तुं नैव शक्यते ॥ ०२३७॥

0238@1   अग्रे माहिषिकं दृष्ट्वा मध्ये तु वृषलीपतिम् ।
0238@2    अन्ते वार्धुषिकं दृष्ट्वा निराशाः पितरो गताः ॥ ०२३८॥

0239@1   अग्रे यान्ति रथस्य रेणुवदमी चूर्णीभवन्तो घनाश्चक्रभ्रान्तिररान्तरेषु
जनयत्यन्यामिवारावलिम् ।
0239@2    चित्रन्यस्तमिवाचलं हयशिरस्यायामवच्चामरं यष्ट्यग्रे च समं
स्थितो ध्वजपटः प्रान्ते च वेगानिलात् ॥ ०२३९॥

0240@1   अग्रे लघिमा पश्चान् महतापि पिधीयते न हि महिम्ना ।
0240@2    वामन इति त्रिविक्रमम् अभिदधति दशावतारविदः ॥ ०२४०॥

0241@1   अग्रे विकीर्णकुरबक- फलजालकहीयमानसहकारम् ।
0241@2    परिणामाभिमुखमृतोरुत्सुकयति यौवनं चेतः ॥ ०२४१॥

0242@1   अग्रे व्याधः करधृतशरः पार्श्वतो जालमाला पृष्टे वह्निर्दहति
नितरां संनिधौ सारमेयाः ।
0242@2    एणी गर्भादलसगमना बालकै रुद्धपादा चिन्ताविष्टा वदति हि मृगं
किं करोमि क्व यामिः ॥ ०२४२॥

0243@1   अग्रे श्यामलबिन्दुबद्धतिलकैर्मध्येऽपि पाकान्वय-
प्रौढीभूतपटोलपाटलतरैर्मूले मनाग्बभ्रुभिः ।
0243@2    वृन्ते कर्कशकीरपिच्चहरिभिः स्थूलैः फलैर्बन्धुराः
सम्प्रत्युत्सुकयन्ति कस्य न मनः पूगद्रुमाणां छटाः ॥ ०२४३॥

0244@1   अग्रेसरी कुमारी तत्पृष्टे पुङ्खगो यदा तारः ।
0244@2    सिद्धिस्तदोत्तमा स्याद् दृष्टाप्यादौ वरा दुर्गा ॥ ०२४४॥

0245@1   अग्रे स्त्रीनखपाटलं कुरवकं श्यामं
द्वयोर्भागयोर्बालाशोकमुपोढरागसुभगं भेदोन्मुखं तिष्ठति ।
0245@2    ईषद्बद्धरजःकणांग्रकपिशा चूते नवा मञ्जरी मुग्धत्वस्य च
यौवनस्य च सखे मध्ये मधुश्रीः स्थिता ॥ ०२४५॥

0246@1   अग्र्यो मुक्तिमतां प्रयोगसमये मन्त्रेषु पृष्ठं गतः पाकागारगतस्तु
पाचकमनस्तोषाय वाचस्पतिः ।
0246@2    उच्चायां निरतो रतोऽर्थकगणे पिण्डेषु दत्तादरो
नानाश्राद्धगणैकचालितमना भद्दोट्टमो राजते ॥ ०२४६॥

0247@1   अघं स केवलं भुङ्क्ते यः पचत्यात्मकारणात् ।
0247@2    यज्ञशिष्टाशनं ह्येतत् सतामन्नं विधीयते ॥ ०२४७॥

0248@1   अघटितं घटनां नयति ध्रुवं सुघटितं क्षणभङ्गुरताचलम् ।
0248@2    जगदिदं कुरुते सचराचरं विधिरहो बलवानिति मे मतिः ॥ ०२४८॥

0249@1   अघटितघटितं घटयति सुघटितघटितानि जर्जरीकुरुते ।
0249@2    विधिरेव तानि घटयति यानि पुमान्नैव चिन्तयति ॥ ०२४९॥

0250@1   अघृष्टमिव माणिक्यम् अमत्तमिव च द्विपम् ।
0250@2    अशूरं पार्थिवं लोको जात्यमप्यवमन्यते ॥ ०२५०॥

0251@1   अङ्कं केऽपि शशङ्किरेजलनिधेः पङ्कं परे मेनिरे सारङ्गं
कतिचिच्च संजगदिरे भूमेश्च बिम्बं परे ।
0251@2    इन्दौ यद्दलितेन्द्रनीलशकलश्यामं दरीदृश्यते तन्मन्ये
रविभीतमन्धतमसं कुक्षिस्थमालक्ष्यते ॥ ०२५१॥

0252@1   अङ्कनिलीनगजानन- शङ्काकुलबाहुलेयहृतवसनौ ।
0252@2    सस्मितहरकरकलितौ हिमगिरितनयास्तनौ जयतः ॥ ०२५२॥

0253@1   अङ्कन्यासैर्विषमैर्मायावनितालकावलीकुटिलैः ।
0253@2    को नाम कामचारैः कायस्थैर्मोहितो न जनः ॥ ०२५३॥

0254@1   अङ्कमल्लविनोदेषु तथान्येषूत्सवादिषु ।
0254@2    अन्तःपुरप्रचारेषु देवपूजापरेषु च ॥ ०२५४॥

0255@1   अङ्काधिरोपितमृगश्चन्द्रमा मृगलाञ्छनः ।
0255@2    केसरी निष्ठुरक्षिप्तमृगयूथो मृगाधिपः ॥ ०२५५॥

0256@1   अङ्कुरिते पल्लविते कोरकिते विकसिते च सहकारे ।
0256@2    अङ्कुरितः पल्लवितः कोरकितो विकसितश्च मदनः ॥ ०२५६॥

0257@1   अङ्केकृत्वोत्तमाङ्गं प्लवगबलपतेः पादमक्षस्य हन्तुर्दत्वोत्सङ्गे
सलीलं त्वचि कनकमृगस्याङ्गशेषं निधाय ।
0257@2    बाणं रक्षः कुलघनं प्रगुणितमनुजेनादरात्तीक्ष्णमक्ष्णः
कोणेनावेक्षमाणस्त्वदनुजवचने दत्तकर्णोऽयमास्ते ॥ ०२५७॥

0258@1   अङ्के वृद्धिमुपागतं शिशुतया सर्वाङ्गमालिङ्गितं मत्स्यः
श्रीपरिरम्भनिर्भरतरव्याकोशकोषोन्मुखैः ।
0258@2    आशाप्तैः परिपीयमानमनिशं निःस्पन्दमिन्दिन्दिरैर्दूरादेव
निमेषशून्यनयनः पद्मं समुद्वीक्षते ॥ ०२५८॥

0259@1   अङ्केषु शून्यविन्यासाद् वृद्धिः स्यात्तु दशाधिका ।
0259@2    तस्माज्ज्ञेया विशेषेण अङ्कानां वामतो गतिः ॥ ०२५९॥

0260@1   अङ्कोल्लक्वाथतोयेन मिश्रितं घृतमाक्षिकम् ।
0260@2    वसा किटिकुङ्गाणाम् एतैः सिक्ता महीरुहाः ॥ ०२६०॥

0261@1   अङ्कोल्लक्वथितं स्विन्नं नृमांसं छागदुग्धयुक् ।
0261@2    पिण्याकसहितं मूले सहकारस्य निक्षिपेत् ॥ ०२६१॥

0262@1   अङ्कोल्लतैलभावितम् उषितं गोशकृति कुमुदकन्दमलम् ।
0262@2    करकाम्बुकर्दमभृते कलशे कुसुमं समुद्वहति ॥ ०२६२॥

0263@1   अङ्कोल्लतैलसूकर- शिशुमारवसासु भावितं बीजम् ।
0263@2    सद्यो रोहति निहितं भूमौ करकाम्भसा सिक्तम् ॥ ०२६३॥

0264@1   अङ्कोल्लपत्रधपेन यद्वा केशसमन्वितैः ।
0264@2    सक्तुभिः कटुतैलाक्तैर्याति मत्स्यविषं क्षयम् ॥ ०२६४॥

0265@1   अङ्कोल्लबीजमज्जानां सूक्ष्मचूर्णं विधीयते ।
0265@2    तिलतैलेन तच्चूर्णं सम्यक्कृत्वा च भावयेत् ॥ ०२६५॥

0266@1   अङ्गं गलितं पलितं मुण्डं दन्तविहीनं जातं तुण्डम् ।
0266@2    करधृतकम्पितशोभितदण्डं तदपि न मुञ्चत्याशा पिण्डम् ॥ ०२६६॥

0267@1   अङ्गं चन्दनपङ्कपङ्कजबिसच्छेदावलीनं मुहुस्तापः शाप इवैष
शोषणपटुः कम्पः सखीकम्पनः ।
0267@2    श्वासाः संवृततारहाररुचयः संभिन्नचीनांशुका जातः
प्रागतिदाहवेदनमहारम्भः स तस्या ज्वरः ॥ ०२६७॥

0268@1   अङ्गं चन्दनपाण्डु पल्लवमृदुस्ताम्बूलताम्रोऽवरो
धारायन्त्रजलाभिषेककलुषे धौताञ्जने लोचने ।
0268@2    अन्तःपुष्पसुगन्धिरार्द्रकबरी स्वच्छं तनीयोऽम्बरं कान्तानां
कमनीयतां बिदधते ग्रीष्मेऽपराह्णगमे ॥ ०२६८॥

0269@1   अङ्गं दक्षिणमारुह्य वामेनोत्तरति स्फुटम् ।
0269@2    तदा हानिकरी ज्ञेया व्यत्ययेन तु लाभदा ॥ ०२६९॥

0270@1   अङ्गं दमनपत्त्राभमङ्गे यस्मिन् प्रतीयते ।
0270@2    विद्याद्दमनवज्रं तु तीक्ष्णधारं महागुणम् ॥ ०२७०॥

0271@1   अङ्गं प्रतीयते यत्र बहुग्रन्थिसमन्वितम् ।
0271@2    दुर्लभं तन्महामूल्यं ग्रन्थिवज्रकमुच्यते ॥ ०२७१॥

0272@1   अङ्गं भूषणनिकरो भूषयतीत्येष लौकिको वादः ।
0272@2    अङ्गानि भूषणानां कामपि सुषमामजीजनंस्तस्याः ॥ ०२७२॥

0273@1   अङ्गं येन रथीकृतं नयनयोर्युग्मं रथाङ्गीकृतं पत्रं स्वं
रथकर्मसारत्थिकृतं श्वासस्तुरंगीकृताः ।
0273@2    कोदऽडीकृतमात्मवीर्यमचिरान्मौर्वीकृतं भूषणं वामाङ्गं
विशिखीकृतं दिशतु नः क्षेमं स धन्वी पुमान् ॥ ०२७३॥

0274@1   अङ्गणं तदिदमुन्मदद्विप- श्रेणिशोणितविहारिणो हरेः ।
0274@2    उल्लसत्तरुणकेलिपल्लवां सल्लकीं त्यजति किं मतङ्गजः ॥ ०२७४॥

0275@1   अङ्गणवेदिर्वसुधा कुल्या जलधिः स्थली च पातालम् ।
0275@2    वल्मीकश्च सुमेरुः कृतप्रतिज्ञस्य धीरस्य ॥ ०२७५॥

0276@1   अङ्गदोषपरित्यक्तश्चतुर्मार्गकृतश्रमः ।
0276@2    ज्ञाता कुलकवाद्यस्य रञ्जको वादकः स्मृतः ॥ ०२७६॥

0277@1   अङ्गनानामिवाङ्गानि गोप्यन्ते स्वगुणा यदा ।
0277@2    तदा ते स्पृहणीयाः स्युरिमे ह्यत्यन्तदुर्लभाः ॥ ०२७७॥

0278@1   अङ्गनामङ्गनामन्तरे माधवो माधवं माधवं चान्तरेणाङ्गना ।
0278@2    इत्थमाकल्पिते मण्डले मध्यगः संजगौ वेणुना देवकीनन्दनः ॥ ०२७८॥

0279@1   अङ्गन्यासस्ततः कार्यः शिवोक्तः सिद्धिमिच्छता ।
0279@2    आचार्येण च शिष्यस्य पापघ्नो विघ्ननाशनः ॥ ०२७९॥

0280@1   अङ्गप्रत्यङ्गजः पुत्रो हृदयाच्चापि जायते ।
0280@2    तस्मात् प्रियतरो मातुः प्रियत्वान्न तु बान्धवः ॥ ०२८०॥

0281@1   अङ्गप्रत्यङ्गभागेन ततः पिण्डः प्रजायते ।
0281@2    चर्मणाच्छादितः सप्त धातवः सुय्रनुक्रमात् ॥ ०२८१॥

0282@1   अङ्गमङ्गेन सम्पीड्य मांसं मांसेन तु स्त्रियः ।
0282@2    पुराहमभवं प्रीतो यत्तन्मोहविजृम्भितम् ॥ ०२८२॥

0283@1   अङ्गमनङ्गक्लिष्टं सुखयेदन्या न मे करस्पर्शात् ।
0283@2    नोच्छ्वसिति तपनकिरणैश्चन्द्रस्येवांशुभिः कुमुदम् ॥ ०२८३॥

0284@1   अङ्गयुक्तः कृतास्रश्च कुर्वन् सम्यक्पुरोविधिम् ।
0284@2    विजानन् सिद्धसाध्यादीन् वैरिणोऽस्त्रैर्न पीड्यते ॥ ०२८४॥

0285@1   अङ्गसङ्गात् तथा जीवो भजते प्राकृतान् गुणान् ।
0285@2    अहंकाराभिभूतः सन् भिन्नस्तेभ्योऽपि सोऽव्ययः ॥ ०२८५॥

0286@1   अङ्गाः संजातभङ्गाद्यनवनवसतिप्राप्तरङ्गाः
कलिङ्गास्तैलङ्गाःस्वर्गगङ्गाभिषवणमतयः शीर्यदङ्गाश्च वङ्गाः ।
0286@2    लाटाःस्विद्यल्ललाटाः पदगमनदृढाश्वासलोलाश्च चोला जायन्ते श्रीनिजाम
पृथुरण भवतः प्रौढनिःसाणनादात् ॥ ०२८६॥

0287@1   अङ्गाकृष्टदुकूलया सरभसं गूढौ भुजाभ्यां स्तनावाकृष्टे
जघनांशुके कृतमधः संसक्तमूरुद्वयम् ।
0287@2    नाभीमूलनिबद्धचक्षुषि मयि व्रीडानताङ्ग्या तया दीपः
स्फूत्कृतवातवेपितशिखः कर्णोत्पलेनाहतः ॥ ०२८७॥

0288@1   अङ्गाकृष्टिर्व्यथयति नखाङ्केषु वक्षोजकुम्भा- वास्यं जृम्भा
दशनवसने दन्तदष्टं दुनोति ।
0288@2    यान्त्याः खेदं व्रजति करजश्रेणिषु श्रोणिभागः प्रातर्याति प्रगुणतरतां
वैशसं नैशमस्याः ॥ ०२८८॥

0289@1   अङ्गाङ्गमागते शत्रौ किं करोति परिच्छदः ।
0289@2    राहुणा ग्रसिते चन्द्रे किं किं भवति तारकैः ॥ ०२८९॥

0290@1   अङ्गाङ्गिभावमज्ञात्वा कथं सामर्थ्यनिर्णयः ।
0290@2    पश्य टिट्टिभमात्रेण समुद्रो व्याकुलीकृतः ॥ ०२९०॥

0291@1   अङ्गानामतितानवं कुत इदं कम्पश्च कस्मात् कुतो मुग्धे
पाण्डुकपोलमाननमिति प्राणेश्वरेपृच्छति ।
0291@2    तन्व्या सर्वमिदं स्वभावत इति व्याहृत्य पक्ष्मान्तर- व्यापी
बाष्पभरस्तया वलितया निःश्वस्य मुक्तोऽन्यतः ॥ ०२९१॥

0292@1   अङ्गानि खेदयसि किं शिरीषकुसुमपरिपेलवानि मुधा ।
0292@2    अयमीहितकुसुमानां सम्पादयिता तवास्ति दासजनः ॥ ०२९२॥

0293@1   अङ्गानि चन्दनरजःपरिधूसराणि ताम्बूलरागसुभगोऽधरपल्लवश्च ।
0293@2    स्वच्छाञ्जने च नयने वसनं तनीयः कान्तासु भूषणमिदं विबह्वश्च
शेषः ॥ ०२९३॥

0294@1   अङ्गानि दत्त्वा हेमाङ्गि प्राणान् क्रीणासि चेन् नृणाम् ।
0294@2    युक्तमेतन् न तु पुनः कोणं नयनपद्मयोः ॥ ०२९४॥

0295@1   अङ्गानि धीपटुत्वं शक्तिर्दशनाः शनैर्विशीर्यन्ते ।
0295@2    निखिलेन्द्रियाणि येषां चिरायुषस्ते नरा ज्ञेयाः ॥ ०२९५॥

0296@1   अङ्गानि निद्रालसविभ्रमाणि वाक्यानि किंचिन् मदलालसानि ।
0296@2    भ्रूक्षेपजिह्मानि च वीक्षितानि चकार कामः प्रमदाजनानाम् ॥ ०२९६॥

0297@1   अङ्गानि मे दहतु कान्तवियोगवह्निः सम्रक्षतु प्रियतमं हृदि
वर्ततेऽसौ ।
0297@2    इत्याशया शशिमुखी जलदश्रुवारि- धाराभिरुष्णमभिषिञ्चति
हृत्प्रदेशम् ॥ ०२९७॥

0298@1   अङ्गानि श्लथनिः सहानि नयते मुग्धालसे विभ्रमश्-
वासोत्कम्पितकोमलस्तनमुरः सायाससुप्ते भ्रुवौ ।
0298@2    किं चान्दोलनकौतुकव्युपरतावास्येषु वामभ्रुवां स्वेदाम्भः
स्तपिताकुलालकलतेष्वावासितो मन्मथः ॥ ०२९८॥

0299@1   अङ्गामोदसमोच्छलद्घृणिपतद्भृङ्गावलीमालित-
स्फूर्जल्लञ्छनसूत्रगुम्फितमिलन्नीलोत्पलश्रीरिव ।
0299@2    निर्यत्पादनखोन्मुखांशुविसरस्रग्दन्तुरः स्मर्यतां मञ्जुश्रीः
सुरमुक्तमञ्जरिशिखावर्षैरिवाभ्यर्चितः ॥ ०२९९॥

0300@1   अङ्गारपूर्वे गमने च लाभः सोमे शनौ दक्षिणमर्थलाभम् ।
0300@2    बुधे गुरौ पश्चिमकार्यसिद्धी रवौ भृगौ चोत्तरमर्थलाभः ॥ ०३००॥

0301@1   अङ्गारशूलाश्मपलालकेश- विस्तीर्णविट्चर्ममृतेषु दृष्टः ।
0301@2    श्वा मूत्रयन्यच्छति कार्यनाशं दारिद्र्यमृत्युप्रमुखाननर्थान् ॥ ०३०१॥

0302@1   अङ्गारसदृशी नारी घृतकुम्भसमः पुमान् ।
0302@2    ये प्रसक्ता विलीनास्ते ये स्थितास्ते पदे स्थिताः ॥ ०३०२॥

0303@1   अङ्गारसदृशी योषित् सर्पिःकुम्भसमः पुमान् ।
0303@2    तस्याः परिसरे ब्रह्मन् स्थातव्यं न कदाचन ॥ ०३०३॥

0304@1   अङ्गारहासिषु विलासगृहोदरेषु तल्पेषु तूलपटकल्पितवेष्टनेषु ।
0304@2    उष्णेषु च प्रणयिनीकुचमण्डलेषु शान्तिं जगाम शिशिरस्य तुषारगर्वः
॥ ०३०४॥

0305@1   अङ्गारैः खचितेव भूर्वियदपि ज्वालाकरालं करैस्तिग्मांशोः किरतीव
तीव्रमभितो वायुः कुकूलानलम् ।
0305@2    अप्यम्भांसि नखंपचानि सरितामाशा ज्वलन्तीव च
ग्रीष्मेऽस्मिन्नववह्निदीपितमिवाशेषं जगद्वर्तते ॥ ०३०५॥

0306@1   अङ्गारैः शाकवृक्षस्य चूर्णितैः सघृतैस्त्र्यहम् ।
0306@2    दत्तैर्नश्यत्यतीसारस्त्र्यहं पानीयवारणात् ॥ ०३०६॥

0307@1   अङ्गासङ्गिमृणालकाण्डमयते भृङ्गावलीनां रुचं
नासामौक्तिकमिन्द्रनीलसरणिं श्वासानिलाद् गाहते ।
0307@2    दत्तेयं हिमवालुकापि कुचयोर्धत्ते क्षणं दीपतां
तप्तायःपतिताम्बुवत्करतले धाराम्बु संलीयते ॥ ०३०७॥

0308@1   अङ्गीकुरु त्वमवधीरय वा वयं तु दासास्तवेति वचसैव जयेम लोकान् ।
0308@2    एतावतैव सुकरो ननु विश्वमात- रुद्दण्डदण्डधरकिंकरमौलिभङ्गः
॥ ०३०८॥

0309@1   अङ्गीकुर्वन्ति भङ्गीमखिलगिरिगणास्तप्तजाम्बूनदीयां दूरीकुर्वन्ति
पूरीकृतकनकगिरिस्फारगवं च यस्याः ।
0309@2    उन्मत्तध्वान्तधारासुरवरपटलीदाहसञ्जातकीर्तिः सेयं प्राची
प्रदीप्तिर्दलयतु दुरितं सर्वदा सर्वदा मे ॥ ०३०९॥

0310@1   अङ्गीकुर्वन्नमृतरुचिरामुत्पतिष्णोस्सलीलं छायामन्तस्तव मणिमयो
माल्यवानेष शैलः ।
0310@2    शोभां वक्ष्यत्यधिकललितां शोभमानामतीन्दोर्देवस्यादेरुपजनयतो
मानसादिन्दुबिम्बम् ॥ ०३१०॥

0311@1   अङ्गीकृततितिक्षः सेड् गुणी निष्ठापरो यथा ।
0311@2    मृषिस्तथा विजयते श्रीरामो राजसत्तमः ॥ ०३११॥

0312@1   अङ्गीकृत्ताः क्षतिमिमामपि ये विषह्य गोप्तुं गुणान् किमिति वाञ्छसि
तान्मुधैव ।
0312@2    मुक्तामणेर्विमलरूपतया नितान्तम् एते तव स्वयमपि प्रकटीभवन्ति ॥ ०३१२॥

0313@1   अङ्गुलिभङ्गविकल्पन- विविधविवादप्रवृत्तपाण्डित्यः ।
0313@2    जपचपलोष्ठः सजने ध्यानपरो नगररथ्यासु ॥ ०३१३॥

0314@1   अङ्गुलीकिसलयाग्रतर्जनं भ्रूविभङ्गकुटिलं च वीक्षितम् ।
0314@2    मेखलाभिरसकृच्च बन्धनं वञ्चयन् प्रणयिनीरवाप सः ॥ ०३१४॥

0315@1   अङ्गुलीभिः कुरङ्गाक्ष्याः शोभते मुद्रिकावलिः ।
0315@2    प्रोतेव बाणैः पञ्चेषोः सूक्ष्मा लक्ष्यपरम्परा ॥ ०३१५॥

0316@1   अङ्गुलीभिरिव केशसंचयं संनिगृह्य तिमिरं मरीचिभिः ।
0316@2    कुड्मलीकृतसरोजलोचनं चुम्बतीव रजनीमुखं शशी ॥ ०३१६॥

0317@1   अङ्गुल्यः पञ्चमे मासे दृष्टिकुक्षौ च षष्ठमे ।
0317@2    संचारः सप्तमे मासे अष्टमे नयनेषु च ॥ ०३१७॥

0318@1   अङ्गुल्यः पल्लवान्यासन् कुसुमानि नखार्चिषः ।
0318@2    बाहू लते वसन्तश्रीस्त्वं नः प्रत्यक्षचारिणी ॥ ०३१८॥

0319@1   अङ्गुल्यग्रनखेन बाष्यसलिलं विक्षिप्य विक्षिप्य किं तूष्णीं रोदिषि
कोपने बहुतरं फूत्कृत्य रोदिष्यसि ।
0319@2    यस्यास्ते पिशुनोपदेशवचनैर्मानेऽतिभूमिं गते निर्विण्णोऽनुनयं प्रति
प्रियतमो मध्यस्थतामेष्यति ॥ ०३१९॥

0320@1   अङ्गुल्यग्रनिरोधतस्तनुतरां धारामियं तन्वती कर्कया न परं पयो
निपुणिका दातुं प्रपापालिका ।
0320@2    विश्लिष्टाङ्गुलिना करेण दशनापाडं शनैः पान्थ हे
निश्पन्दोर्ध्वविलोचनस्त्वमपि हा जानासि पातुं पयः ॥ ०३२०॥

0321@1   अङ्गुल्यग्रेण यज्जप्तं यज्जप्तं मेरुलङ्घने ।
0321@2    व्यग्रचित्तेन यज्जप्तं त्रिविधं निष्फलं भवेत् ॥ ०३२१॥

0322@1   अङ्गुल्या कः कवाटं प्रहरति कुटिले माधवः किं वसन्तो नो चक्री किं
कुलालो न हि धरणिधरः किं द्विजिह्वः फणीन्द्रः ।
0322@2    नाहं घोराहिमर्दी किमसि खगपतिर्नो हरिः किं कपीन्द्रः इत्येवं
गोपकन्याप्रतिवचनजितः पातु वश्चक्रपाणिः ॥ ०३२२॥

0323@1   अङ्गुष्ठतर्जनीभ्यां गा घ्राणे संगृह्य नामयेत् ।
0323@2    मन्त्रेणानेन वश्याः स्युः पशवोऽश्वादयस्तथा ॥ ०३२३॥

0324@1   अङ्गुष्ठनखदम्भेन पादयोः पतितः किमु ।
0324@2    विभाति वक्त्रविजितः शशी विगतकल्मषः ॥ ०३२४॥

0325@1   अङ्गुष्ठनखमूले तु तर्जन्यग्रं सुसंस्थितं ।
0325@2    मत्सरी सा च विज्ञेया चित्रलक्ष्यस्य वेधने ॥ ०३२५॥

0326@1   अङ्गुष्ठाक्रमवक्रिताङ्गुलिरधः पादार्धनीरुद्धभूः पार्श्वाद्वेगकृतो
निहत्य कफणिद्वन्द्वेन दंशान्मुहुः ।
0326@2    न्यग्जानुद्वययन्त्रयन्त्रितघटीवक्त्रान्तरालस्खलद् धाराध्वानमनोहरं
सखि पयो गां दोग्धि गोपालकः ॥ ०३२६॥

0327@1   अङ्गुष्ठाग्रे तु तर्जन्या मुखं यत्र निवेशितं ।
0327@2    काकतुण्डी च विज्ञेया सूक्ष्मलक्ष्येषु योजिता ॥ ०३२७॥

0328@1   अङ्गुष्ठे पदगुल्फजानुजघने नाभौ च वक्षःस्तने
कक्षाकण्ठकपोलदन्तवसने नेत्रालिके मूर्धनि ।
0328@2    शुक्लाशुक्लविभागतो मृगदृशामङ्गेष्वनङ्गस्थिती- रूर्ध्वाधोगमनेन
वामपदगाः पक्षद्वये लक्षयेत् ॥ ०३२८॥

0329@1   अङ्गुष्ठोदरमात्रं विशेषवित्प्राप्य पद्मरागमणिम् ।
0329@2    सुखसंवाह्यमनुत्तरं अर्थं किं तेन नाप्नोति ॥ ०३२९॥

0330@1   अङ्गेन केनापि विजेतुमस्या गवेष्यते किं चलपत्रपत्रं ।
0330@2    न चेद्विशेषादितरच्छदेभ्यस्तस्यास्तु कम्पस्तु कुतो भयेन ॥ ०३३०॥

0331@1   अङ्गेन गात्रं नयनेन वक्त्रं न्यायेन राज्यं लवणेन भोज्यं ।
0331@2    धर्मेण हीनं खलु जीवितं च न राजते चन्द्रमसा विना निशा ॥ ०३३१॥

0332@1   अङ्गेऽनङ्गज्वरहुतवहश्चक्षुषि ध्यानमुद्रा कण्ठे जीवः करकिसलये
दीर्घशायी कपोलः ।
0332@2    अंसे वीणा कुचपरिसरे चन्दनं वाचि मौनं तस्याः सर्वं स्थितमिति
न तु त्वां विना क्वापि चेतः ॥ ०३३२॥

0333@1   अङ्गेनाङ्गं प्रतनु तनुना गाढतप्तेन तप्तं
सास्रेप्यास्रद्रुतमविरतोत्कण्ठमुत्कण्ठितेन ।
0333@2    अष्णोच्छ्वासं समधिकतरोच्छ्वासिना दूरवर्ती संकल्पैस्ते विशति
विधिना वैरिणा रुद्धमार्गः ॥ ०३३३॥

0334@1   अङ्गेनाङ्गमनुप्रविश्य मिलतो हस्तावलेपादिभिः का वार्ता युधि
गन्धसिन्धुरपतेर्गन्धोऽपि चेत्के द्विपाः ।
0334@2    जेतव्योऽस्ति हरेः स लाञ्छनमतो वन्दामहे तामभूद् यद्गभ शरभः
स्वयंजय इति श्रुत्वापि यो नाङ्कितः ॥ ०३३४॥

0335@1   अङ्गेषु चतुरश्रत्वं समपादौ लताकरौ ।
0335@2    प्रारम्भे सर्वनृत्यानाम् एतत्सामान्यमुच्यते ॥ ०३३५॥

0336@1   अङ्गेषु मुख्या द्विजमध्यसंस्था वाणानुसंधान परासि नित्यं ।
0336@2    अधं स्थिरप्रेमरसा रसज्ञे नरस्तुतिं संत्यज कर्णवत् त्वं ॥ ०३३६॥

0337@1   अङ्गेष्वाभरणं करोति बहुशः पत्रेऽपि संचारिणि प्राप्तं त्वां
परिशङ्कते वितनुते शय्यां चिरं ध्यायति ।
0337@2    इत्याकल्पविकल्पतल्परचनासङ्कल्पलीलाशत- व्यासक्तापि विना त्वया
वरतनुर्नैषा निशां नेष्यति ॥ ०३३७॥

0338@1   अङ्गैः सुकुमारतरैः सा कुसुमानां श्रियं प्रहरति ।
0338@2    विकलयति कुसुमबाणो बाणालीभिर्मम प्राणान् ॥ ०३३८॥

0339@1   अङ्गैरन्तर्निहितवचनैः सूचितः सम्यगर्थः पादन्यासो
लयमनुगतस्तन्मयत्वं रसेषु ।
0339@2    शाखायोनिर्मृदुरभिनयस्तद्विकल्पानुवृत्तौ भावो भावं नुदति
विषयाद्रागबन्धः स एव ॥ ०३३९॥

0340@1   अङ्घ्रिदण्डो हरेरूर्ध्वम् उत्क्षिप्तो बलिनिग्रहे ।
0340@2    विधिविष्टरपद्मस्य नालदण्डो मुदेऽस्तु वः ॥ ०३४०॥

0341@1   अचकमत सपल्लवां धरित्रीं मृदुसुरभिं विरहय्य पुष्पशय्याम् ।
0341@2    भृशमरतिमवाप्य तत्र चास्यास्तव सुखशीतमुपैतुमङ्कमिच्छा
॥ ०३४१॥

0342@1   अचञ्चलं मुग्धमुदञ्चितं दृशोरनुन्नतं श्रीमदुरो मृगीदृशः ।
0342@2    अभङ्गुराकूतवती गतिर्भ्रुवोरबद्धलक्ष्यं क्वचिदुत्कमान्तरम् ॥ ०३४२॥

0343@1   अचतुर्वदनो ब्रह्मा द्विबाहुरपरो हरिः ।
0343@2    अभाललोचनः शंभुर्भगवान् बादरायणः ॥ ०३४३॥

0344@1   अचलं चलदिव चक्षुः प्रकृतमपीदं समुद्यदिव वक्षः ।
0344@2    अतदिव तदपि शरीरं सम्प्रति वामभ्रुवो जयति ॥ ०३४४॥

0345@1   अचला कमला कस्य कस्य मित्रं महीपतिः ।
0345@2    शरीरं च स्थिरं कस्य कस्य वश्या वराङ्गना ॥ ०३४५॥

0346@1   अचला कमला हि कस्य कस्य क्षितिपालः किल मित्रमस्ति लोके ।
0346@2    इह वश्यतमा च कस्य वेश्या स्थिरमप्यस्ति च कस्य देहमत्र ॥ ०३४६॥

0347@1   अचिन्तनीया विधिवञ्चनेयं यदम्बुजाक्षी स्थविरस्य भर्तुः ।
0347@2    स्वयं समादाय करं निधाय वक्षोजयुग्मे स्वपिति श्वसन्ती ॥ ०३४७॥

0348@1   अचिन्तितानि दुःखानि यथैवायान्ति देहिनाम् ।
0348@2    सुखान्यपि तथा मन्ये दैवमत्रातिरिच्यते ॥ ०३४८॥

0349@1   अचिन्त्यमतिदुःसहं त्रिविधदुःखमेनोऽर्जितं चतुर्विधगतिश्रितं
भवभृता न किं प्राप्यते ।
0349@2    शरीरमसुखाकरं जगति गृह्णता मुञ्चता तनोति न तथाप्ययं
विरतिमूर्जितां पापतः ॥ ०३४९॥

0350@1   अचिन्त्याः पन्थानः किमपि महतामन्धकरिपोर्यदक्ष्णोऽभूत् तेजस्तदकृत
कथाशेषमदनम् ।
0350@2    मुनेर्नेत्रादत्रेर्यदजनि पुनर्ज्योतिरहह प्रतेने तेनेदं मदनमयमेव
त्रिभुवनम् ॥ ०३५०॥

0351@1   अचिरात् परात्मनिष्ठा भवति यतस्तत्क्रियेत चतुरेण क्लेशेन् कामदमनं
धिगेकदारञ्जयन्तमात्मानम् ॥

0352@1   अचिरादुपकर्तुराचरेद् अथ वात्मौपयिकीमुपक्रियाम् ।
0352@2    पृथुरित्थमथाणुरस्तु सा न विशेषे विदुषामिह ग्रहः ॥ ०३५२॥

0353@1   अचिराधिष्ठितराज्यः शत्रुः प्रकृतिष्वरूढमूलत्वात् ।
0353@2    नवसंरोपणशिथिलस्तरुरिव सुकरः समुद्धर्तुम् ॥ ०३५३॥

0354@1   अचिरेण परस्य भूयसों विपरीतां विगणय्य चात्मनः ।
0354@2    क्षययुक्तिमुपेक्षते कृती कुरुते तत्प्रतिकारमन्यथा ॥ ०३५४॥

0355@1   अचिरेण रोचते मे दिवसानेवं वृथातिवाहयते ।
0355@2    श्रितकृष्णपक्षगतये वयस्य काम्यस्तनीविरहः ॥ ०३५५॥

0356@1   अचुम्बि या चन्दनबिन्दुमण्डली नलीयवक्त्रेण सरोजतर्जिना ।
0356@2    श्रियं श्रिता काचन तारकासखी कृताशशाङ्कस्य तयाङ्कवर्तिनी
॥ ०३५६॥

0357@1   अचेतना अपि प्रायो मैत्रीमेवानुबध्यते ।
0357@2    स्ववृद्धात् क्षीयते क्षीरात् क्षीरात् प्रागेव वारिणा ॥ ०३५७॥

0358@1   अचेष्टमानमासीनं श्रीः कंचिदुपतिष्ठति ।
0358@2    कश्चित् कर्माणि कुर्वन् हि न प्राप्यमधिगच्छति ॥ ०३५८॥

0359@1   अचोद्यमानानि यथा पुष्पाणि च फलानि च ।
0359@2    स्वकालं नातिवर्तन्ते तथा कर्म पुराकृतम् ॥ ०३५९॥

0360@1   अच्छप्रकाशवति चन्द्रमसि प्रियेऽस्मिन्न् आह्लादकारिणि सुधावति पूर्णबिम्बे ।
0360@2    धाता विचिन्त्य मनसाखिलदृष्टिपातं हर्तुं चकार किमु कज्जलबिन्दुयोगम्
॥ ०३६०॥

0361@1   । । । । । ।
0361@2    अच्छलं मित्रभावेन सतां दारावलोकनम्
0362@1   अच्छाच्छचन्दनरसार्द्रकरा मृगाक्ष्यो धारागृहाणि कुसुमानि च
कौमुदी च ।
0362@2    मन्दो मरुत् सुमनसः शुचि हर्म्यपृष्ठं ग्रीष्मे मदं च मदनं
च विवर्धयन्ति ॥ ०३६२॥

0363@1   अच्छासु हंस इव बालमृणालिकासु भृङ्गो नवास्विव मधुद्रुममञ्जरीषु
।
0363@2    कोऽवन्तिभर्तुरपरो रसनिर्भरासु पृथ्वीपतिः सुकविसूक्तिषु बद्धभावः
॥ ०३६३॥

0364@1   अच्छिद्रमस्तु हृदयं परिपूर्णमस्तु मौखर्यमस्तमितमस्तु गुरुत्वमस्तु ।
0364@2    कृष्णप्रिये सखि दिशामि सदाशिषस्ते यद्वासरे मुरलि मे करुणां
करोषि ॥ ०३६४॥

0365@1   अच्छिन्नं नयनाम्बु बन्धुषु कृतं चिन्ता गुरुष्वर्पिता दत्तं
दैन्यमशेषतः परिजने तापः सखीष्वाहितः ।
0365@2    अद्य श्वः परनिर्वृतिं भजति सा श्वासैः परं खिद्यते विश्रब्धो
भव विप्रयोगजनितं दुःखं विभक्तं तया ॥ ०३६५॥

0366@1   अच्छिन्नमेखलमलब्धदृढोपगूढम् अप्राप्तचुम्बनमवीक्षितवक्त्रकान्ति ।
0366@2    कान्ताविमिश्रवपुषः कृतविप्रलम्भ- सम्भोगसख्यमिव पातु वपुः
स्मरारेः ॥ ०३६६॥

0367@1   अच्छिन्नामृतबिन्दुवृष्टिसदृशीं प्रीतिं ददत्या दृशां याताया
विगलत्पयोधरभराद्द्रष्टव्यतां कामपि ।
0367@2    अस्याश्चन्द्रमसस्तनोरिव करस्पर्शास्पदत्वं गता नैते यन्मुकुलीभवन्ति
सहसा पद्मास्तदेवाद्भुतम् ॥ ०३६७॥

0368@1   अच्छेद्योऽयमदाह्योऽयम् अक्लेद्योऽशोष्य एव च ।
0368@2    नित्यः सर्वगतः स्थाणुरचलोऽयं सनातनः ॥ ०३६८॥

0369@1   अच्युतचरणतरङ्गिणि शशिशेखरमौलिमालतीमाले ।
0369@2    त्वयि तनुवितरणसमये हरता देया न मे हरिता ॥ ०३६९॥

0370@1   अच्युतभक्तिवशादिह समभावस्तत्प्रसङ्गेन ।
0370@2    सा रमतेरभ्युदयति रतिरिति नैवाद्भुतं किंचित् ॥ ०३७०॥

0371@1   अच्युतानन्तगोविन्दनामोच्चारणभेषजात् ।
0371@2    नश्यन्ति सकला रोगाः सत्यं सत्यं वदाम्यहम् ॥ ०३७१॥

0372@1   अजनि प्रतिदिनमेषा कर्दमशेषा मदङ्गसङ्गेन ।
0372@2    प्रतिनिशमपूरि पम्पा दक्षिणसम्पातिभिः सलिलैः ॥ ०३७२॥

0373@1   अजनि भगवानस्माद्वेधाः शिरःसु सुधाभुजां कृतपदमिदं चैतद्देव्याः
श्रियो धृतिमन्दिरम् ।
0373@2    तदिह भुवनाभोगश्लाघ्ये सरोरुहि यच्चिरं शशधर तव द्वेषारम्भः
स एष जडग्रहः ॥ ०३७३॥

0374@1   अजनि रजनिरन्या चन्द्रमः कान्तिवन्या- विपुलचपलवीचिव्याचिता काचिदेव ।
0374@2    सतरुगिरिसरिद्भिः किं हरिद्भिः समेतं धवलिमनि धरित्रीमण्डलं
मग्नमेतत् ॥ ०३७४॥

0375@1   अजनि शिशिरशीलं शैवलं सागरे यच्चिकुरमकृत कामस्तन्वि ते
किं न तेन ।
0375@2    वहति कुटिलमेनं हेतुना केन मूर्ध्ना वदनविधुरयं चेत् सोदरो
नादसीयः ॥ ०३७५॥

0376@1   अजन्मा पुरुषस्तावद् गतासुस्तृणमेव वा ।
0376@2    यावन्नेषुभिरादत्ते विलुप्तमरिभिर्यशः ॥ ०३७६॥

0377@1   अजन्यकम्पाः शूरा ये नित्यमप्यपराङ्मुखाः ।
0377@2    दर्शयन्त्यपरागेण परेभ्यश्चित्ररूपवत् ॥ ०३७७॥

0378@1   अजरामरवत् प्राज्ञो विद्यामर्थं च चिन्तयेत् ।
0378@2    गृहीत इव केशेषु मृत्युना धर्ममाचरेत् ॥ ०३७८॥

0379@1   अजवच्चर्वणं कुर्याद् गजवत् स्नानमाचरेत् ।
0379@2    राजवत् प्रविशेद्ग्रामं चोरवद्गमनं चरेत् ॥ ०३७९॥

0380@1   अजस्य गृह्णतो जन्म निरीहस्य हतद्विषः ।
0380@2    स्वपतो जागरूकस्य याथात्म्यं वेद कस्तव ॥ ०३८०॥

0381@1   अजस्रं लसत्पद्मिनी वृन्दसङ्गं मधूनि प्रकामं पिबन्तं मिलिन्दम् ।
0381@2    रविर्मोचयत्यब्जकारागृहेभ्यो दयालुर्हि नो दुष्टवद् दोषदर्शी ॥ ०३८१॥

0382@1   अजस्रभूमीतटकुट्टनोत्थितैरुपास्यमानं चरणेषु रेणुभिः ।
0382@2    रयप्रकर्षाध्ययनार्थमागतैर्जनस्य चेतोभिरिवाणिमाङ्कितैः ॥ ०३८२॥

0383@1   अजस्रमभ्यासमुपेयुषा समं मुदैव देवः कविना बुधेन च ।
0383@2    दधौ पटीयान् समयं नयन्नयं दिनेश्वरश्रीरुदयं दिने दिने ॥ ०३८३॥

0384@1   अजस्रमारोहसि दूरदीर्घां संकल्पसोपानततिं तदीयाम् ।
0384@2    श्वासान् स वर्षत्यधिकं पुनर्यद् ध्यानात्तव त्वन्मयतां तदाप्य ॥ ०३८४॥

0385@1   अजा इव प्रजा मोहाद् यो हन्यात् पृथिवीपतिः ।
0385@2    तस्यैका जायते तृप्तिर्न द्वितीया कथंचन ॥ ०३८५॥

0386@1   अजागलस्थस्तन उष्ट्रपुच्छं कक्षान्तरे केशमथाण्डयुग्मम् ।
0386@2    त्वां संसृजन् सायणमायणादौ ब्रह्माग्रगण्यो न बभूव पूज्यः ॥ ०३८६॥

0387@1   अजाङ्घ्रिनिर्दत्तरजश्चयापि कपालिना बद्धरसापि कामम् ।
0387@2    ततोऽप्यधोधः पतितापि नित्यं गङ्गा कुसङ्गापि पुनाति लोकान् ॥ ०३८७॥

0388@1   अजाजीजम्बाले रजसि मरिचानां च लुठिताः
कटुत्वादुष्णत्वाज्जनितरसनौष्ठव्यतिकराः ।
0388@2    अनिर्वाणोत्थेन प्रबलतरतैलाक्ततनवो मया सद्यो भृष्टाः कतिपयकवय्यः
कवलिताः ॥ ०३८८॥

0389@1   अजातमृतमूर्खाणां वरमाद्यौ न चान्तिमः ।
0389@2    सकृद्दुःखकरावाद्यावन्तिमस्तु पदे पदे ॥ ०३८९॥

0390@1   अजातमृतमूर्खेभ्यो मृताजातौ सुतौ वरम् ।
0390@2    यतस्तौ स्वल्पदुःखाय यावज्जीवं जडो दहेत् ॥ ०३९०॥

0391@1   अजातरोमामतिसुन्दराङ्गीं श‍ृङ्गारवल्लीमिव राजकन्याम् ।
0391@2    भुक्त्वा द्रुतं क्वापि गतो न चेत् स्याः स्यात्ते तदानर्थनिपात एव ॥ ०३९१॥

0392@1   अजाधूलिरिव त्रस्तैर्मार्जनीरेणुवज्जनैः ।
0392@2    दीपखट्वोत्थच्छायेव त्यज्यते निर्धनो जनः ॥ ०३९२॥

0393@1   अजानता भवेत्कश्चिद् अपराधः कुतो यदि क्षन्तव्यमेव तस्याहुः सुपरीक्ष्य
परीक्षया ॥

0394@1   अजानती कापि विलोकनोत्सुका समीरधूतार्धमपि स्तनांशुकम् ।
0394@2    कुचेन तस्मै चलतेऽकरोत् पुरः पुराङ्गना मङ्गलकुम्भसंभृतिम्
॥ ०३९४॥

0395@1   अजानन् माहात्म्यं पतति शलभस्तीव्रदहने स मीनोऽप्यज्ञानाद्
बडिशयुतमश्नातु पिशितम् ।
0395@2    विजानन्तोऽप्येते वयमिह विपज्जालजटिलान् न मुञ्चामः कामानहह गहनो
मोहमहिमा ॥ ०३९५॥

0396@1   अजामूत्रं च तद्विष्ठा सूकरस्य तथैव विट् ।
0396@2    बुद्बुदं लेपतो हन्यान् मण्डलिक्ष्वेडसंभवम् ॥ ०३९६॥

0397@1   अजायन्तैतस्मादमृतशशिलक्ष्मीप्रभृतयः परित्राताश्चेन्द्रात्
कुलशिखरिणः पूर्वयमुना ।
0397@2    उपेता इत्येवं तव जलनिधे तीरमधुना विगर्जाभिः किं नः श्रुतिपुटमहो
जर्जरयसि ॥ ०३९७॥

0398@1   अजायुद्धमृषिश्राद्धं प्रभाते मेघडम्बरः ।
0398@2    दम्पत्योः कलहश्चैव बह्वारम्भे लघुक्रिया ॥ ०३९८॥

0399@1   अजारजः खररजस्तथा संमार्जनीरजः ।
0399@2    दीपखट्वोत्थच्छाया च शक्रस्यापि श्रियं हरेत् ॥ ०३९९॥

0400@1   अजारजः पर्वणि मैथुनानि श्मशानधूमो मठभोजनानि ।
0400@2    रजस्वलानेत्रनिरीक्षणानि हरन्ति पुण्यानि दिवा कृतानि ॥ ०४००॥

0401@1   अजाविगर्दभोष्ट्राणां मार्जारमूषिकस्य च ।
0401@2    रजांस्येतानि पापानि सर्वतः परिवर्जयेत् ॥ ०४०१॥

0402@1   अजाश्वयोर्मुखं मेध्यं गावो मेध्यास्तु पृष्ठतः ।
0402@2    ब्राह्मणाः पादतो मेध्याः स्त्रियो मेध्याश्च सर्वतः ॥ ०४०२॥

0403@1   अजा सिंहप्रसादेन वने चरति निर्भयम् ।
0403@2    राममासाद्य लङ्कायां लेभे राज्यं विभीषणः ॥ ०४०३॥

0404@1   अजितेन्द्रियवर्गस्य नाचारेण भवेत् फलम् ।
0404@2    केवलं देहखेदाय दुर्भगस्य विभूषणम् ॥ ०४०४॥

0405@1   अजित्वा सार्णवामुर्वीम् अनिष्ट्वा विविधैर्मखैः ।
0405@2    अदत्त्वा चार्थमर्थिभ्यो भवेयं पार्थिवः कथम् ॥ ०४०५॥

0406@1   अजीयतावर्तशुभंयुनाभ्यां दोर्भ्यां मृणालं किमु कोमलाभ्याम् ।
0406@2    निः सूत्रमास्ते घनपङ्कमृत्सु मूर्तासु नाकीर्तिषु तन्निमग्नम् ॥ ०४०६॥

0407@1   अजीर्णं तपसः क्रोधो ज्ञानाजीर्णमहंकृतिः ।
0407@2    परिनिन्दा क्रियांजीर्णम् अन्नाजीर्णं विषूचिका ॥ ०४०७॥

0408@1   अजीर्णे भेषजं वारि जीर्णे वारि बलप्रदम् ।
0408@2    भोजने चामृतं वारि भोजनान्ते विषापहम् ॥ ०४०८॥

0409@1   अजेयः सुभगः सौम्यः त्यागी भोगी यशोनिधिः ।
0409@2    भवत्यभयदानेन चिरंजीवी निरामयः ॥ ०४०९॥

0410@1   अजैडकासूकरविड्विडङ्ग- किण्वोपचारेण च बीजपूरः ।
0410@2    भूयोश्वमूत्राविलवारिसिक्तः फलानि धत्ते सुबहूनि शश्वत् ॥ ०४१०॥

0411@1   अर्जितं स्वेन वीर्येण नान्यपाश्रित्य कंचन ।
0411@2    फलशाकमपि श्रेयो भोक्तुं ह्यकृपणं गृहे ॥ ०४११॥

0412@1   अज्ञं कर्माणि लिम्पन्ति तज्ज्ञं कर्म न लिम्पति ।
0412@2    लिप्यते रसनैवैका सर्पिषा करवद् यथा ॥ ०४१२॥

0413@1   अज्ञः सुखमाराध्यः सुखतरमाराध्यते विशेषज्ञः ।
0413@2    ज्ञानलवदुर्विदग्धं ब्रह्मापि नरं न रञ्जयति ॥ ०४१३॥

0414@1   अज्ञतया प्रेम्णा वा चूडामणिमाकलय्य काचमणिम् ।
0414@2    नृपतिर्वहेत शिरसा तेनासौ नह्यनर्घ्यमणिः ॥ ०४१४॥

0415@1   अज्ञश्चाश्रद्दधानश्च संशयात्मा विनश्यति ।
0415@2    नायं लोकोऽस्ति न परो न सुखं संशयात्मनः ॥ ०४१५॥

0416@1   अज्ञस्तावदहं न मन्दधिषणः कर्तुं मनोहारिणीश्चाटूक्तीः
प्रभवामियामिभवतो याभिः कृपापात्रताम् ।
0416@2    आर्तेनाशरणेन किं तु कृपणेनाक्रन्दितं कर्णयोः कृत्वा सत्वरमे हि
देहि चरणं मूर्धन्यधन्यस्य मे ॥ ०४१६॥

0417@1   अज्ञातकालोचितकर्मयोगा रोगा इवाहर्निशि पश्यमानाः जगत्त्रये
देवमनुष्यनागाः ।
0417@2    प्रज्ञादरिद्राः खलु सर्व एव ॥ ०४१७॥

0418@1   अज्ञातकुलशीलस्य वासो देयो न कस्यचित् ।
0418@2    मार्जारस्य हि दोषेण हतो गृध्रो जरद्गवः ॥ ०४१८॥

0419@1   अज्ञातकुलशीलेऽपि प्रीतिं कुर्वन्ति वानराः ।
0419@2    आत्मार्थे च न रोदन्ति रोदन्ति त्वितरे जनाः ॥ ०४१९॥

0420@1   अज्ञातदेशकालाश्चपलमुखा पङ्गवोऽपिस प्लुतयः ।
0420@2    नवविहगा इव मुग्धा भक्ष्यन्ते धूर्तमार्जारैः ॥ ०४२०॥

0421@1   अज्ञातदोषैर्दोषज्ञैरुद्दूष्योभयवेतनैः ।
0421@2    भेद्याः शत्रोरभिव्यक्तशासनैः सामवायिकाः ॥ ०४२१॥

0422@1   अज्ञातनामवर्णेष्वात्मापि ययार्प्यते धनांशेन ।
0422@2    तस्या अपि सद्भावं मृगयन्ते मोघसंकल्पाः ॥ ०४२२॥

0423@1   अज्ञातपाण्डित्यरहस्यमुद्रा ये काव्यमार्गे दधतेऽभिमानम् ।
0423@2    ते गारुडीयाननधीत्य मन्त्रान् हालाहलास्वादनमारभन्ते ॥ ०४२३॥

0424@1   अज्ञातभाविचौरादि दोषैर्नित्यविनाशिना ।
0424@2    हास्यैकहेतुना लोके गणकस्य धनेन किम् ॥ ०४२४॥

0425@1   अज्ञातमहिमा वाणी शिवं स्तौतु रसोन्मदा ।
0425@2    रसातिरेकादौचित्यभङ्गः स्त्रीणां क्व लभ्यते ॥ ०४२५॥

0426@1   अज्ञातमातृल लन- मैणशिशुं कश्चिदङ्कमारोप्य ।
0426@2    अद्यापि रक्षसि विधो धर्मात्मा कोनु भवदन्यः ॥ ०४२६॥

0427@1   अज्ञातवीवधासारतोयसस्यो व्रजेत्तु यः परराष्ट्रं न भूयः स
स्वराष्ट्रमधिगच्छति ॥

0428@1   अज्ञातशास्त्रसद्भावाञ् छास्त्रमात्रपरायणान् ।
0428@2    त्यजेद् दूराद् भिषक्पाशान् पाशान् वैवस्वतानिव ॥ ०४२८॥

0429@1   अज्ञाताः पुरुषा यस्य प्रविशन्ति महीपतेः ।
0429@2    दुर्गं तस्य न संदेहः प्रविशन्ति द्रुतं द्विषः ॥ ०४२९॥

0430@1   अज्ञातागममीलिताक्षियुगलं किं त्वं मुधा तिष्ठसि ज्ञातोसि
प्रकटप्रकम्पपुलकैरङ्गै स्फुटं मुग्धया ।
0430@2    मुञ्चैनां जड किं न पश्यसि गलद्बाष्पाम्बुधौ ताननां सख्यैवं
गदिते विमुच्य रभसात् कण्ठेवलग्नो युवा ॥ ०४३०॥

0431@1   अज्ञातेन्दुपराभवं परिलसद्व्यालोलनेत्राञ्जनं भ्रान्तभ्रू
लतमैणनाभितिलकं श्रीखण्डपत्रालकम् ।
0431@2    बन्धूकाधरसुन्दरं सुरमुनिव्यामोहि वाक्यामृतं त्रैलोक्याद्भुतपङ्कजं
वरतनोरास्यं न कस्य प्रियम् ॥ ०४३१॥

0432@1   अज्ञानं कारणं न स्याद् वियोगो यदि कारणम् ।
0432@2    शोको दिनेषु गच्छत्सु वर्धतामपयाति किम् ॥ ०४३२॥

0433@1   अज्ञानं खलु कष्टं क्रोधादिभ्योऽपि सर्वपापेभ्यः ।
0433@2    अर्थं हितमहितं वा न वेत्ति येनावृतो लोकः ॥ ०४३३॥

0434@1   अज्ञानं यत्फलं तस्य रसोऽधर्मः प्रकीर्तितः ।
0434@2    भावोदकेन संवृद्धिस्तस्याश्रद्धा ऋतुः प्रिय ॥ ०४३४॥

0435@1   अज्ञानतिमिरान्धस्य ज्ञानञ्जनशलाक्या ।
0435@2    चक्षुरुन् मीलितं येन तस्मै श्रीगुरवे नमः ॥ ०४३५॥

0436@1   अज्ञानप्रभवं हीदं यद्दुःखमुपलभ्यते ।
0436@2    लोभप्रभवमज्ञानं वृद्धं भूयः प्रवर्धते ॥ ०४३६॥

0437@1   अज्ञानमिह निदानं प्राग्रूपं जननमेव भवरोगे ।
0437@2    पारिपाकः संसरणं भैषज्यं नैष्ठिकी शान्तिः ॥ ०४३७॥

0438@1   अज्ञानवरषण्डेन प्रसुप्तो नरगर्द्दभः ।
0438@2    कः समर्थः प्रबीद्धुं तं ज्ञानभेरीशतैरपि ॥ ०४३८॥

0439@1   अज्ञानवलितो बाल्ये मदमूढश्च यौवने ।
0439@2    वार्द्धके विह्वलाङ्गश्च कदा कुशलभाग्जनः ॥ ०४३९॥

0440@1   अज्ञानाज्ज्ञानतो वापि जम्बूर्येन प्ररोपिता ।
0440@2    गृहेऽपि स वसन्नित्यं यतिधर्मेण युज्यते ॥ ०४४०॥

0441@1   अज्ञानात् कुरुते श्राद्धं योऽभिश्रवणवर्जितम् ।
0441@2    श्राद्धहन्ता भवेत्कर्ता निराशाः पितरो गताः ॥ ०४४१॥

0442@1   अज्ञानाज्ज्ञानतो वापि यद्दुरुक्तमुदाहृतम् ।
0442@2    तत् क्षन्तव्यं युवाभ्यां मे कृत्वा प्रीतिपरं मनः ॥ ०४४२॥

0443@1   अज्ञानाद्यदि वा ज्ञानात् कृत्वा कर्म विगर्हितम् ।
0443@2    तस्माद् विमुक्तिमन्विच्छन् द्वितीयं न समाचरेत् ॥ ०४४३॥

0444@1   अज्ञानाद्यदि वाधिपत्यरभसादस्मत्परोक्षं हृता सीतेयं प्रविमुच्यतां
शठ मरुत्पुत्रस्य हस्तेऽधुना ।
0444@2    नो चेल्लक्ष्मणमुक्तमार्गणगणच्छेदोच्छलच्छोणित-
च्छत्रच्छन्नदिगन्तमन्तकपुरं पुत्रैर्वृतो यास्यसि ॥ ०४४४॥

0445@1   अज्ञानान्धमबान्धवं कवलितं रक्षोभिरक्षाभिधैः क्षिप्तं
मोहमहान्धकूपकुहरे दुर्हृद्भिराभ्य्न्तरैः ।
0445@2    क्रन्दन्तं शरणागतं गतधृतिं सर्वापदामास्पदं मा मां मुञ्च
महेश पेशलदृशा सत्रासमाश्वासय ॥ ०४४५॥

0446@1   अज्ञानान्निरयं याति तथाज्ञानेन दुर्गतिम् ।
0446@2    अज्ञानात् क्लेशमाप्नोति तथापत्सु निमज्जति ॥ ०४४६॥

0447@1   अज्ञानामवनीभुजामहरः स्वर्णाभिषेकोत्सवाज्ज्ञातुः
श्रीयुवरङ्गभूपरसिकश्लाघैव संमानना ।
0447@2    सारासारविवेकशून्यरमणीसंभोगसाम्राज्यतः
सारज्ञेन्दुमुखीविलोककपटश्चातुर्ययूनां मुदे ॥ ०४४७॥

0448@1   अज्ञानामविरामलौकिकवचोभाजाममीषां पुनर्मन्त्रोच्चारण एव पर्यवसितं
मौनव्रतं कर्मसु ।
0448@2    ग्रामायव्ययलेखनेन नयतां कालानशेषानहो पारंपर्यत ईदृशामिह
नृणां ब्राह्मण्यमन्यादृशम् ॥ ०४४८॥

0449@1   अज्ञानेन पराङ्मुखीं परिभवादाश्लिष्य मां दुःखितां किं लब्धं
शठ दुर्नयेन नयता सौभाग्यमेतां दशाम् ।
0449@2    पश्यैतद्दयिताकुचव्यतिकरोन्मृष्टाङ्गरागारुणं वक्षस्ते
मलतैलपङ्कशबलैर्वेणीपदैरङ्कितम् ॥ ०४४९॥

0450@1   अज्ञानेनापिहिते विज्ञाने कर्म किं कुरुते ।
0450@2    विकले चक्षुषि तमसा व्यादाय मुखं किमीक्षेत ॥ ०४५०॥

0451@1   अज्ञानेनावृतो लोको मात्सर्यान्न प्रकाशते ।
0451@2    लोभात् त्यजति मित्राणि सङ्गात् स्वर्गं न गच्छति ॥ ०४५१॥

0452@1   अज्ञानेनावृतो लोको लोभेन च वशीकृतः ।
0452@2    सङ्गन बहुभिर्नष्टस्तेन स्वर्गं न गच्छति ॥ ०४५२॥

0453@1   अज्ञानैकहतो बाल्ये यौवने गृहतत्परः ।
0453@2    वार्धकेऽपत्यचिन्तार्तः कर्मभिर्बध्यते पुनः ॥ ०४५३॥

0454@1   अज्ञानोपहतो बाल्ये यौवने मदनाहतः ।
0454@2    शेषे कलत्रचिन्तार्तः किं करोतु कदा जनः ॥ ०४५४॥

0455@1   अज्ञश्चाश्रद्दधानश्च संशयात्मा विनश्यति ॥

0455@2    नायं लोकोऽस्ति न परो न सुखं संशयात्मनः ॥ ०४५५॥

0456@1   अज्ञास्तरन्ति पारं विज्ञा विज्ञाय द्राङ्निमज्जन्ति ।
0456@2    कथय कलावति केयं तव नयनतरङ्गिणीरीतिः ॥ ०४५६॥

0457@1   अज्ञेभ्यो ग्रन्थिनः श्रेष्ठा ग्रन्थिभ्यो धारिणो वराः ।
0457@2    धारिभ्यो ज्ञानिनः श्रेष्ठा ज्ञानिभ्यो व्यवसायिनः ॥ ०४५७॥

0458@1   अज्ञेष्वज्ञो गुणिषु गुणवान् पण्डिते पण्डितोऽसौ दीने दीनः सुखिनि सुखवान्
भोगिनो भोगिभावः ।
0458@2    ज्ञाता ज्ञातुर्युवतिषु युवा वाग्मिनां तत्त्ववेत्ता धन्यः सोऽयं भवति
भुवन योऽवधूतेऽवधूतः ॥ ०४५८॥

0459@1   अज्ञो जन्तुश्च नीचोऽयम् आत्मनः सुखदुःखयोः ।
0459@2    ईश्वरप्रेरितो गच्छेत् स्वर्गं वा श्वभ्रमेव वा ॥ ०४५९॥

0460@1   अज्ञो न वितरत्यर्थान् पुनर्दारिद्रियशङ्कया ।
0460@2    प्राज्ञोऽपि वितरत्यर्थान् पुनर्दारिद्रियशङ्कया ॥ ०४६०॥

0461@1   अज्ञोऽपि तज्ज्ञतामेति शनैः शैलोऽपि चूर्ण्यते ।
0461@2    बाणोऽप्येति महालक्ष्यं पश्याभ्यासविजृम्भितम् ॥ ०४६१॥

0462@1   अज्ञो भवति वै बालः पिता भवति मन्त्रदः ।
0462@2    अज्ञं हि बाल इत्याहुः पितेत्येव तु मन्त्रदम् ॥ ०४६२॥

0463@1   अज्ञो वा यदि वा विपर्ययगते ज्ञानेऽथ संदेहभृद्
दृष्टादृष्टविरोधि कर्म कुरुते यस्तस्य गोप्ता गुरुः ।
0463@2    निः संदेहविपर्यये सति पुनर्ज्ञाने विरुद्धक्रियं राजा चेत् पुरुषं
न शास्ति तदयं प्राप्तः प्रजाविप्लवः ॥ ०४६३॥

0464@1   अञ्चति रजनिरुदञ्चति तिमिरमिदं चञ्चति महोभूः ।
0464@2    उक्तं न त्यज युक्तं विरचय रक्तं मनस्तस्मिन्॥ ०४६४॥

0465@1   अञ्चलान्तरितगुर्जराङ्गना- कुङ्क्मारुणकुचप्रभाधरम् ।
0465@2    कोकरागपटलैर्नु रञ्जितं भानुमन्तमुदयन्तमाश्रये ॥ ०४६५॥

0466@1   अञ्जनमुस्तोशीरैः सनागकोशातकामलकचूर्णैः ।
0466@2    कतकफलसमायुक्तैः कूपे योगः प्रदातव्यः ॥ ०४६६॥

0467@1   अञ्जनमिषतः स्त्रीणां दृशोर्विषं शश्वदावसति ।
0467@2    कथमन्यथा तदीषत् पातेऽपि हता युवानः स्युः ॥ ०४६७॥

0468@1   अञ्जनस्य क्षयं दृष्ट्वा वल्मीकस्य च संचयम् ।
0468@2    अवन्ध्यं दिवसं कुर्याद् दानाध्ययनकर्मभिः ॥ ०४६८॥

0469@1   अञ्जलिं शपथं सान्त्वं प्रणम्य शिरसा वदेत् ।
0469@2    अश्रुप्रपातनं चैव कर्तव्यं भूतिमिच्छता ॥ ०४६९॥

0470@1   अञ्जलिं शपथं सान्त्वं शिरसा पादवन्दनम् ।
0470@2    आशाकरणमित्येकं कर्तव्यं भूतिमिच्छता ॥ ०४७०॥

0471@1   अञ्जलिरकारि लोकैर्म्लानिमनाप्तैव रञ्जिता जगती ।
0471@2    संध्याया इव वसतिः स्वल्पापि सखे सुखायैव ॥ ०४७१॥

0472@1   अञ्जलिस्थानि पुष्पाणि वासयन्ति करद्वयम् ।
0472@2    अहो सुमनसां वृत्तिर्वामदक्षिणयोः समा ॥ ०४७२॥

0473@1   अञ्जलौ जलमधीरलोचना लोचनप्रतिशरीरशारितम् ।
0473@2    आत्तमात्तमपि कान्तमुक्षितुं कातरा शफरशङ्किनी जहौ ॥ ०४७३॥

0474@1   अटता धात्रीमखिलाम् इदमाश्चर्यं मया दृष्टम् ।
0474@2    धनदोऽपि नयननन्दन परिहरसि यदुग्रसम्पर्कम् ॥ ०४७४॥

0475@1   अटत्कटकघोटकप्रकटचापटङ्कारवच्चटच्चटदिति स्फुटं स्फुटति
मेदिनी कर्परम् ।
0475@2    निजामधरणीपतौ वलति कौतुकाडम्बराद् इदं भुवनमण्डलं
दरदरीदरीदर्यहो ॥ ०४७५॥

0476@1   अटनेन महारण्ये सुपन्था जायते शनैः ।
0476@2    वेदाभ्यासात् तथा ज्ञानं शनैः पर्वतलङ्घनम् ॥ ०४७६॥

0477@1   अट वा विकटः पतत्रनादैः कटुवाचं रट वाथवा दिवान्ध ।
0477@2    परुषं परिपश्य संयतं तत् परमं नः पुरमागतो न चेत् त्वम्
॥ ०४७७॥

0478@1   अटवी कीदृशी प्रायो दुर्गमा भवति प्रिये ।
0478@2    प्रियस्य कीदृशी कान्ता तनोति सुरतोत्सवम् ॥ ०४७८॥

0479@1   अटव्या द्रुमपुष्पाणि दूरस्था अपि बान्धवाः ।
0479@2    कान्ता चालेख्यरूपा च ते काले न प्रतिष्ठिताः ॥ ०४७९॥

0480@1   अट्टशूला जनपदाः शिवशूलाश्चतुष्पथाः ।
0480@2    केशशूलाः स्त्रियो राजन् भविष्यन्ति युगक्षये ॥ ०४८०॥

0481@1   अणिमा महिमा चैव लघिमा गरिमा तथा ।
0481@2    प्राप्तिः प्राकाम्यमीशित्वं वशित्वं चाष्ट सिद्धयः ॥ ०४८१॥

0482@1   अणुकं सुरतं नाम दंपत्योः पार्श्वसंस्थयोः ।
0482@2    जायन्ते निबिडाश्लेषाः समीभूतशरीरयोः ॥ ०४८२॥

0483@1   अणुनापि प्रविश्यारिं छिद्रेण बलवत्तरम् ।
0483@2    निःशेषं मज्जयेद्राष्ट्रं यानपात्रमिवोदकम् ॥ ०४८३॥

0484@1   अणु धनमपि न त्याज्यं मम भवता ज्ञापिते सत्यम् ।
0484@2    वित्तं जीवितमग्र्यं जीवितहानिर्धनत्यागः ॥ ०४८४॥

0485@1   अणुपूर्वं बृहत् पश्चाद् भवत्यार्येषु संगतम् ।
0485@2    विपरीतमनार्येषु यथेच्छसि तथा कुरु ॥ ०४८५॥

0486@1   अणुभ्यश्च महद्भ्यश्च शास्त्रेभ्यः कुशलो नरः ।
0486@2    सर्वत्ः सारमादद्यात् पुष्पेभ्य इव षट्पदः ॥ ०४८६॥

0487@1   अणुमात्रं यथा शल्यं शरीरे दुःखदायकम् ।
0487@2    तथातिसू । । संयुक्तं मनः संसारदायकम् ॥ ०४८७॥

0488@1   अणुरपि ननु नैव क्रोडभूषास्य काचित् परिभजसि यदेतत्तद्विभूतिस्तथैव
।
0488@2    इह सरसि मनोज्ञे संततं पातुमम्भः श्रमपरिभवमग्नाः के न मग्नाः
करीन्द्राः ॥ ०४८८॥

0489@1   अणुरपि मणिः प्राणत्राणक्षमो विषभक्षिणां शिशुरपि रुषा सिंहीसूनुः
समाह्वयते गजान् ।
0489@2    तनुरपि तरुस्कन्धोद्भूतो दहत्यनलो वनं प्रकृतिमहतां जात्यं तेजो
न मूर्तिमपेक्षते ॥ ०४८९॥

0490@1   अणुरप्यसतां सङ्गः सद्गुणं हन्ति विस्तृतम् ।
0490@2    गुणरुपान्तरं याति तक्रयोगाद्यथा पयः ॥ ०४९०॥

0491@1   अणुरप्युपहन्ति विग्रहः प्रभुमन्तः प्रकृतिप्रकोपजः ।
0491@2    अखिलं हि हिनस्ति भूधरं तरुशाखान्तनिघर्षजोऽनलः ॥ ०४९१॥

0492@1   अणोरणीयान् महतो महीयान् आत्मास्य जन्तोर्निहितो गुहायाम् ।
0492@2    तमक्रतुः पश्यति वीतशोको धातुप्रसादान्महिमानमात्मनः ॥ ०४९२॥

0493@1   अणोरणीयान् महतो महीयान् मध्यो नितम्बश्च मम प्रियायाः ।
0493@2    यज्ञोपवीतं परमं पवित्रं किंचाङ्गरागारुणितं प्रियायाः ॥ ०४९३॥

0494@1   अणोरणीयान् महतो महीयान् योगे वियोगे दिवसोऽङ्गनायाः ।
0494@2    यज्ञोपवीतं परमं पवित्रं स्पृष्ट्वा सखे सत्यमिदं ब्रवीमि ॥ ०४९४॥

0495@1   अण्डं कण्डूयमानेन यत् सुखं तव भूपते ।
0495@2    खुर्जनानन्तरं दुःखं भूयात्तु तव वैरिणाम् ॥ ०४९५॥

0496@1   अण्डजाः पुण्डरीकेषु समुद्रेषु जनार्दनाः ।
0496@2    नीलकण्ठाश्च शैलेषु निवसन्तु न तेन ते ॥ ०४९६॥

0497@1   अण्डाभ्यां लोमशाभ्यां तु जाताण्डो न हितः स्मृतः ।
0497@2    भरमाभावक्त्रपुच्छं च कृष्णनीलं परित्यजेत् ।
0497@3निन्द्यः केवलकृष्णस्तु सर्वश्वेतस्तु पूजितः ॥ ०४९७॥

0498@1   अण्वपि गुणाय महतां महदपि दोषाय दोषिणां सुकृतम् ।
0498@2    तृणमपि दुग्धाय गवां दुग्धमपि विषाय सर्पाणाम् ॥ ०४९८॥

0499@1   अतः कविर्नामसु यावदर्थः स्यादप्रमत्तो व्यवसायबुद्धिः ।
0499@2    सिद्धेऽन्यथाऽर्थे न यतेत भूयः परिश्रमं तत्र समीक्षमाणः ॥ ०४९९॥

0500@1   अतः परं प्रवक्ष्यामि खड्गलक्षणमुत्तमम् ।
0500@2    प्रधानदेहसंभूतैर्दैत्यास्थिभिररिंदम् ॥ ०५००॥

0501@1   अतः परं प्रवक्ष्यामि शराणां लक्षणां शुभम् ।
0501@2    स्थूलं न चातिसूक्ष्मं च न पक्वं न कुभूमिजम् ।
0501@3हीनग्रन्थिविदीर्णं च वर्जयेदीदृशं शरम् ॥ ०५०१॥

0502@1   अतः परमगम्योऽयं पन्था विश्रम्यतामिति ।
0502@2    प्रत्यक्षियुगलं तस्याः कर्णौ वक्तुमिवागतौ ॥ ०५०२॥

0503@1   अतः प्रशस्ते नक्षत्रे शुभे वारे शुचिष्मता ।
0503@2    औषधं विधिवद्ग्राह्यं स्मृत्वा देवीं च सुप्रभाम् ॥ ०५०३॥

0503@3मन्त्रः -- ओं सुप्रभायै नमः ॥ ०५०३॥

0504@1   अतः संदेहदोलायां रोपणीयं न मानसम् ।
0504@2    ग्रन्थेऽस्मिंश्चापचतुरैर्चीरचिन्तामणौ क्वचित् ॥ ०५०४॥

0505@1   अतः समीक्ष्य कर्तव्यं विशेषात् संगतं रहः ।
0505@2    अज्ञातहृदयेष्वेवं वैरीभवति सौहृदम् ॥ ०५०५॥

0506@1   अतः सुस्थितचित्तेन प्रस्थातव्यं शुभे दिने ।
0506@2    स्मृत्वा क्षेमंकरीं देवीं पश्यता शकुनाञ्शुभान् ॥ ०५०६॥

0507@1   अत आहर्तुमिच्छामि पार्वतीमात्मजन्मने ।
0507@2    उत्पत्तये हविर्भोंक्तुर्यजमान इवारणिम् ॥ ०५०७॥

0508@1   अत एव हि नेच्छन्ति साधवः सत्समागमम् ।
0508@2    यद्वियोगासिलूनस्य मनसो नास्ति भेषजम् ॥ ०५०८॥

0509@1   अतटस्थस्वादुफल- ग्रहणव्यवसायनिश्चयो येषाम् ।
0509@2    ते शोकक्लेशरुजां केवलमुपयान्ति पात्रतां मन्दाः ॥ ०५०९॥

0510@1   अतत्त्वज्ञोऽसि बालश्च दुस्तोषोऽपूरणोऽनलः ।
0510@2    नैव त्वं वेत्थ सुलभं नैव त्वं वेत्थ दुर्लभम् ॥ ०५१०॥

0511@1   अतथ्यान्यपि तथ्यानि दर्शयन्ति हि पेशलाः ।
0511@2    समे निम्नोन्नतानीव चित्रकर्मविदो जनाः ॥ ०५११॥

0512@1   अतथ्यास्तथ्यसंकाशास्तथ्याश्चातथ्यदर्शनाः ।
0512@2    दृश्यन्ते विविधा भावास्तस्माद्युक्तं परीक्षणम् ॥ ०५१२॥

0513@1   अतथ्येनोच्यमानस्य कः कोपो यन्न तत्तथा ।
0513@2    तथ्येनापि हि कः कोपो यदनुक्तेऽपि मत्तथा ॥ ०५१३॥

0514@1   अतनुज्वरपीडितासि बाले तव सौख्याय मतो ममोपवासः ।
0514@2    रसमर्पय वैद्यनाथ नाहं भवदावेदितलङ्घने समर्था ॥ ०५१४॥

0515@1   अतनुना नवमम्बुदमाम्बुदं सुतनुरस्त्रमुदस्तमवेक्ष्य सा ।
0515@2    उचितमायतनिःश्वसितच्छलाच्छ्वसनशस्त्रममुञ्चदमुं प्रति ॥ ०५१५॥

0516@1   अतन्त्री वाग्वीणा स्तनयुगलमग्रीवकलसा- वनब्जं
दृङ्नीलोत्पलदलमपत्रोरुकदली ।
0516@2    अकाण्डा दोर्वल्ली वदनमलकलङ्कः शशधरस्तदस्यास्तारुण्यं
भुवनविपरीतं घटयति ॥ ०५१६॥

0517@1   अतन्द्रचन्द्राभरणा समुद्दीपितमन्मथा ।
0517@2    तारकातरला श्यामा सानन्दं न करोति कम् ॥ ०५१७॥

0518@1   अतन्द्रितचमूपतिप्रहितहस्तमस्वीकृत- प्रणीतमणिपादुकं किमिति
विस्मितान्तःपुरम् ।
0518@2    अवाहनपरिष्क्रियं पतगराजमारोहतः करिप्रवरबृंहिते भगवतस्त्वरायै
नमः ॥ ०५१८॥

0519@1   अतसीकुसुमोपमेयकान्तिर्यमुनालकुकदम्बमूलवर्ती ।
0519@2    नवगोपवधूविनोदशाली वनमाली वितनोतु मङ्गलानि ॥ ०५१९॥

0520@1   अतसीपुष्पसंकाशं खं वीक्ष्य जलदागमे ।
0520@2    ये वियोगेऽपि जीवन्ति न तेषां विद्यते भयम् ॥ ०५२०॥

0521@1   अतस्करकरग्राह्यम् अराजाज्ञावशंवदम् ।
0521@2    अदायादविभागार्हं धनमार्जयतस्थिरम् ॥ ०५२१॥

0522@1   अतस्तु विपरीतस्य नृपतेरजितात्मनः ।
0522@2    संक्षिप्यते यशो लोके घृतबिन्दुरिवाम्भसि ॥ ०५२२॥

0523@1   अतस्त्वष्टाङ्गया बुद्ध्या नृपतिर्नीतिशास्त्रवित् ।
0523@2    समर्थः पृथिवीं कृत्स्नाम् अपि जेतुं विचक्षणः ॥ ०५२३॥

0524@1   अताडयत् पल्लवपाणिनैकां पुष्पोच्चये राजवधूमशोकः ।
0524@2    तच्छेदहेतोरलिपङ्कि भङ्ग्या व्याकृष्यते वासिलता स्मरेण ॥ ०५२४॥

0525@1   अतिकलुषमाशुनश्वरम् आपातस्फुरणमनभिलाषकरम् ।
0525@2    अपि हृष्यन्ति जनाः कथम् अवलम्ब्य ज्ञानखद्योतम् ॥ ०५२५॥

0526@1   अतिकुपितमनस्के कोपनिष्पत्तिहेतुं विदधति सति शत्रौ विक्रियां
चित्ररूपाम् ।
0526@2    वदति वचनमुच्चैर्दुःश्रवं कर्कशादि कलुषविकलता या तां क्षमां
वर्णयन्ति ॥ ०५२६॥

0527@1   अतिकुपिता अपि सुजना योगेन मृदूभवन्ति न तु नीचाः ।
0527@2    हेम्नः कठिनस्यापि द्रवणोपायोऽस्ति न तृणानाम् ॥ ०५२७॥

0528@1   अतिकृष्णेष्वतिगौरेष्वतिपीनेष्वतिकृशेषु मनुजेषु ।
0528@2    अतिदीर्घेष्वतिलघुषु प्रायेण न विद्यतेऽपत्यम् ॥ ०५२८॥

0529@1   अतिक्रम्यापाङ्गं श्रवणपथपर्यन्तगमन-
प्रयासेनेवाक्ष्णोस्तरलतरतारं गमितयोः ।
0529@2    इदानीं राधायाः प्रियतमसमायातसमये पपातस्वे दाम्बुप्रसर इव
हर्षाश्रुनिकरः ॥ ०५२९॥

0530@1   अतिक्रान्तं तु यः कार्यं पश्चाच्चिन्तयते नरः ।
0530@2    तच्चास्य न भवेत् कार्यं चिन्तया तु विनश्यति ॥ ०५३०॥

0531@1   अतिक्रान्तः कालः सुचरितशतामोदसुभगो गताः शुक्ला धर्मा
नवनलिनसूत्रांशुतनुताम् ।
0531@2    परिम्लानः प्रायो बुधजनकथासारनिपुणो निरानन्दं जातं
जगदिदमतीतोत्सवमिव ॥ ०५३१॥

0532@1   अतिक्रान्तः कालो लटभललनाभोगसुभगो भ्रमन्तः श्रान्ताः स्मः सुचिरमिह
सं सारसरणौ ।
0532@2    इदानीं स्वः सिन्धोस्तटभुवि समाक्रन्दनगिरः सुतारैः फूत्कारैः शिव
शिव शिवेति प्रतनुमः ॥ ०५३२॥

0533@1   अतिक्रान्तमतिक्रान्तम् अनागतमनागतम् ।
0533@2    वर्तमानसुखभ्रान्तिर्नवा भोगिदरिद्रयोः ॥ ०५३३॥

0534@1   अतिक्लेशेन यद् द्रव्यम् अतिलोभेन यत्सुखम् ।
0534@2    परपीडा च या वृत्तिर्नैव साधुषु विद्यते ॥ ०५३४॥

0535@1   अतिक्लेशेन येऽर्थाः स्युर्धर्मस्यातिक्रमेण च ।
0535@2    अरेर्वा प्रणिपातेन मा स्म तेषु मनः कृथाः ॥ ०५३५॥

0536@1   अतिक्लेशे मनःस्थैर्यं क्रमेण सहनं तथा ।
0536@2    जयलाभाय हेतू द्वौ सैन्यानामधिकौ विदुः ॥ ०५३६॥

0537@1   अतिगम्भीरमनाविलम् अक्षोभ्यमदृष्टपारमविलङ्घ्यम् ।
0537@2    अविरलतरङ्गसंकुलम् एक्षिषि विज्ञानसागरं महताम् ॥ ०५३७॥

0538@1   अतिगम्भीरे भूपे कूप इव जनस्य दुःखतारस्य ।
0538@2    दधति समीहितसिद्धिं गुणवन्तः पार्थिवा घटकाः ॥ ०५३८॥

0539@1   अतिचपलकलत्रं प्रातिवेश्मातिचौर- स्तनयगतिमांधं (?) बालरण्डा
तनूजा ।
0539@2    अतिशठमथ मैत्री (?) वश्यता सर्वजन्तो रिपुभयतनुरोगौ चाष्टदुःखं
नराणाम् ॥ ०५३९॥

0540@1   अतिचारुचन्द्ररोचिः कुर्वन् कुसुमेषुकेलिकेतनताम् ।
0540@2    सुरभिः कदानुयास्यति समुकुलरुचिरस्तनीहारः ॥ ०५४०॥

0541@1   अतिचिरादनुषङ्गवतः कणा- नवनिजान् यदि हेम जिहाससि ।
0541@2    पटुपुटज्वलनज्वरवेदना तव भवत्यपयाति च गौरवम् ॥ ०५४१॥

0542@1   अतिजीर्णमपक्वं च ज्ञातिधृष्टं तथैव च ।
0542@2    दग्धं छिद्रं न कर्तव्यं बाह्याभ्यन्तरहस्तकम् ॥ ०५४२॥

0543@1   अतिजीवति वित्तेन सुखं जीवति विद्यया ।
0543@2    किंचिज्जीवति शिल्पेन ऋते कर्म न जीवति ॥ ०५४३॥

0544@1   अतितामसोऽजगन्धिः काकरवो ह्रस्वकूर्चकः पापः ।
0544@2    भीरुः कुधीः पिशाचो रासभलिङ्गस्तु विज्ञेयः ॥ ०५४४॥

0545@1   अतितृष्णा न कर्तव्या तृष्णां नैव परित्यजेत् ।
0545@2    अतितृष्णाभिभूतस्य शिखा भवति मस्तके ।
0546@1   अतितेजस्व्यपि राजा पानासक्तो न साधयत्यर्थान् ।
0546@2    तृणमपि दग्धुं शक्तो न वाडवाग्निः पिबन्ननिशम् ॥ ०५४६॥

0547@1   अतिथिं नाम काकुत्स्थात् पुत्रं प्राप कुमुद्वती ।
0547@2    पश्चिमाद्यामिनीयामात् प्रसादमिव चेतना ॥ ०५४७॥

0548@1   । । । । । ।
0548@2    अतिथिः किल पूजार्हः प्राकृतोऽपि विजानता ॥ ०५४८॥

0549@1   अतिथिः द्वारि तिष्ठेत आपो गृह्णाति यो नरः ।
0549@2    आपोशनं सुरापानम् अन्नं गोमांसभक्षणम् ॥ ०५४९॥

0550@1   अतिथिः पूजितो यस्य गृहस्थस्य तु गच्छति ।
0550@2    नान्यस्तस्मात् परो धर्म इति प्राहुर्मनीषिणः ॥ ०५५०॥

0551@1   अतिथिः पूजितो यस्य ध्यायते मनसा शभम् ।
0551@2    न तत् क्रतुशतेनापि तुल्यमाहुर्मनीषिणः ॥ ०५५१॥

0552@1   अतिथित्वेन वर्णानां देयं शक्यानुपूर्वशः ।
0552@2    अप्रणोद्योऽतिथिः सायम् अपि वाग्भूतृणोदकैः ॥ ०५५२॥

0553@1   अतिथिर्बालकः पत्नी जननी जनकस्तथा ।
0553@2    पञ्चैते गृहिणः पोष्या इतरे च स्वशक्तितः ॥ ०५५३॥

0554@1   अतिथिर्बालकश्चैव राजा भार्या तथैव च ।
0554@2    अस्ति नास्ति न जानन्ति देहि देहि पुनः पुनः ॥ ०५५४॥

0555@1   अतिथिर्बालकश्चईव स्त्रीजनो नृपतिस्तथा ।
0555@2    एते वित्तं न जानन्ति जामाता चैव पञ्चमः ॥ ०५५५॥

0556@1   अतिथिर्यस्य भग्नाशो गृहात्प्रतिनिवर्तते ।
0556@2    स दत्त्वा दुष्कृतं तस्मै पुण्यमादाय गच्छति ॥ ०५५६॥

0557@1   अतिथिश्चापवादी च द्वावेतौ मम बान्धवौ ।
0557@2    अपवादी हरेत् पापम् अतिथिः स्वर्गसंक्रमः ॥ ०५५७॥

0558@1   अतिथीनां च सर्वेषां प्रेष्याणां स्वजनस्य च ।
0558@2    सामान्यं भोजनं सद्भिर्गृहस्थस्य प्रशस्यते ॥ ०५५८॥

0559@1   अतिथीनां न सत्कारो न च सज्जनसंगमः ।
0559@2    न यत्र स्वात्मवर्णास्था सा गृहाश्रमवञ्चना ॥ ०५५९॥

0560@1   अतिदर्पे हता लङ्का अतिमाने च कौरवाः ।
0560@2    अतिदाने बलिर्बद्धः सर्वमत्यन्तगर्हितम् ॥ ०५६०॥

0561@1   अतिदाक्षिण्ययुक्तानां शङ्कितानां पदे पदे ।
0561@2    परापवादिभीरूणां न भवन्ति विभूतयः ॥ ०५६१॥

0562@1   अतिदानाद्धतः कर्णस्त्वतिलोभात् सुयोधनः ।
0562@2    अतिकामाद्दशग्रीवस्त्वति सर्वत्र वर्जयेत् ॥ ०५६२॥

0563@1   अतिदानाद्बलिर्बद्धो नष्टो मानात् सुयोधनः ।
0563@2    विनष्टो रावणो लौ ल्याद् अति सर्वत्र वर्जयेत् ॥ ०५६३॥

0564@1   अतिदानाद्बलिर्बद्धो ह्यतिमानात् सुयोधनः ।
0564@2    अतिकामाद्दशग्रीवो ह्यति सर्वत्र गर्हितः ॥ ०५६४॥

0565@1   अतिदाने बलिर्बद्धो अतिमाने च कौरवाः ।
0565@2    अतिरूपे हृता सीता सर्वमत्यन्तगर्हितम् ॥ ०५६५॥

0566@1   अतिदीर्घजीविदोषाद् व्यासेन यशोऽपहारितं हन्त ।
0566@2    कैर्नोच्येत गुणाढ्यः स एव जन्मान्तरापन्नः ॥ ०५६६॥

0567@1   अतिदूरपथश्रान्ताश्छायां यान्ति च शीतलाम् ।
0567@2    शितलाश्च पुनर्यान्ति का कस्य परिदेवना ॥ ०५६७॥

0568@1   अति धर्माद् बलं मन्ये बलाद् धर्मः प्रवर्तते ।
0568@2    बले प्रतिष्ठितो धर्मो धर्ण्यामिव जङ्गमम् ॥ ०५६८॥

0569@1   अतिनीचानि वाक्यानि दृष्टिमात्रातिनिन्दकः ।
0569@2    क्षुद्रसंवादभाषी यो ह्येवं दुष्टः शठो जनः ॥ ०५६९॥

0570@1   अतिपक्वकपित्थेन लिप्तपात्रे सुयामितम् ।
0570@2    दुग्धमस्तुविहीनं स्याच्चन्द्रबिम्बोपमं दधि ॥ ०५७०॥

0571@1   अतिपटलैरनुयातां सहृदयहृदयज्वरं विलुम्पन्तीम् ।
0571@2    मृगमदपरिमललहरीं समीर पामरपुरे किरसि ॥ ०५७१॥

0572@1   अतिपरमाद्भुतवेषा काप्येषा जयति सृष्टिरात्मभुवः ।
0572@2    तत् किं न वाञ्छितं स्याद् अस्या यदि विधुरवीक्षणः पाता ॥ ०५७२॥

0573@1   अतिपरिगृहीतमौना वर्जितमाल्यानुलेपनस्नाना ।
0573@2    दूरोत्सारितलज्जा निर्ग्रन्थग्रन्थरचनेव ॥ ०५७३॥

0574@1   अतिपरिचयादवज्ञा भवति विशिष्टेऽपि वस्तुनि प्रायः ।
0574@2    लोकः प्रयागवासी कूपे स्नानं समाचरति ॥ ०५७४॥

0575@1   अतिपरिचयादवज्ञा संततगमनादनादरो भवति ।
0575@2    मलये भिल्लपुरन्ध्री चन्दनतरुमिन्धनं कुरुते ॥ ०५७५॥

0576@1   अतिपरिचयादवज्ञेत्येतद् वाक्यं मृषैव तद्भाति ।
0576@2    अतिपरिचितेऽप्यनादौ संसारेऽस्मिन् न जायतेऽवज्ञा ॥ ०५७६॥

0577@1   अतिपातितकालसाधना स्वशरीरेन्द्रियवर्गतापनी ।
0577@2    जनवन्न भवन्तमक्षमा नयसिद्धेरपनेतुमर्हति ॥ ०५७७॥

0578@1   अतिपीतां तमोराजीं तनीयान् सोढुमक्षमः ।
0578@2    वमतीव शनैरेष प्रदीपः कज्जलच्छलात् ॥ ०५७८॥

0579@1   अतिपूजिततारेयं दृष्टिः श्रुतिलङ्घनक्षमा सुतनु ।
0579@2    जिनसिद्धान्तस्थितिरिव सवासना कं न मोहयति ॥ ०५७९॥

0580@1   अतिपेलवमतिपरिमित- वर्णं लघुतरमुदाहरति शठः ।
0580@2    परमार्थतः स हृदयं वहति पुनः कालकूटघटितमिव ॥ ०५८०॥

0581@1   अतिप्रचण्डां बहुपाकपाकिनीं विवादशीलां स्वयमेव तस्करीम् ।
0581@2    अक्रोशबीजां परवेश्मगामिनीं त्यजेत भार्यां दशपुत्रसूरपि ॥ ०५८१॥

0582@1   अतिप्रचण्डा बहुदुःखभागिनी विवादशीला परगेहगामिनी ।
0582@2    भर्तुः स्वयं निन्दति या च तस्करी त्यजेत् स्वभार्यां दशपुत्रपुत्रिणीम्
॥ ०५८२॥

0583@1   अतिप्रौढा रात्रिर्बहलशिखदीपः प्रभवति प्रियः
प्रेमारब्धस्मरविधिरसज्ञः परमसौ ।
0583@2    सखि स्वैरं स्वैरं सुरतमकरोद्व्रीडितवपुर्यतः पर्यङ्कोऽयं
रिपुरिव कडत्कारमुखरः ॥ ०५८३॥

0584@1   अतिबलिनामपि मलिना- शयेन बलिकर्णपुत्राणाम् ।
0584@2    विश्वासोपनतानां वासोपुत्रेण जीवितं जह्रे ॥ ०५८४॥

0585@1   अतिबहुतरलज्जाश‍ृङ्खलाबद्धपादो मदननृपतिवाहो यौवनोन्मत्तहस्ती ।
0585@2    प्रकटितकुचकुम्भो लोमराजीकरेण पिबति सरसि नाभीमण्डलाख्ये पयांसि
॥ ०५८५॥

0586@1   अतिभीरुमतिक्लीबं दीर्घसूत्रं प्रमादिनम् ।
0586@2    व्यसनाद् विषयाक्रान्तं न भजन्ति नृपं प्रजाः ॥ ०५८६॥

0587@1   अतिमन्दचन्दनमहीधरवातं स्तबकाभिरामलतिकातरुजातम् ।
0587@2    अपि तापसानुपवनं मदनार्तान् मदमञ्जुगुञ्जदलिपुञ्जमकार्षीत् ॥ ०५८७॥

0588@1   अतिमलिने कर्तव्ये भवति खलानामतीव निपुणा धीः ।
0588@2    तिमिरे हि कौशिकानां रूपं प्रतिपद्यते दृष्टिः ॥ ०५८८॥

0589@1   अतिमात्रभासुरत्वं पुष्यति भानुः परिग्रहादह्नः ।
0589@2    अधिगच्छति महिमानं चन्द्रोऽपि निशापरिगृहीतः ॥ ०५८९॥

0590@1   अतिमानः श्रियं हन्ति पुरुषस्याल्पमेधसः ।
0590@2    गर्भेण दुष्यते कन्या गृहवासेन च द्विजः ॥ ०५९०॥

0591@1   अतिमानिनमग्राह्यम् आत्मसंभावितं नरम् ।
0591@2    क्रोधनं व्यसने हन्ति स्वजनोऽपि नराधिपम् ॥ ०५९१॥

0592@1   अतिमृदु नवनीताच्चन्द्रकाच्चातिरम्यं बहुललितसुधायाः स्वादतः
सद्रसाढ्यम् ।
0592@2    सकलललितभोगागारभाग्यैकयोग्यं परिलसति हविष्यं कस्य गल्लच्छलेन
॥ ०५९२॥

0593@1   अतियत्नगृहीतोऽपि खलः खलखलायते ।
0593@2    शिरसा धार्यमाणोऽपि तोयस्यार्धघटो यथा ॥ ०५९३॥

0594@1   अतिरमणीये काव्ये पिशुनोऽन्वेषयति दूशणान्येव ।
0594@2    अतिरमणीये वपुषि व्रणमेव हि मक्षिकानिकरः ॥ ०५९४॥

0595@1   अतिरागाद् दशग्रीवो ह्यतिलोभात् सुयोधनः ।
0595@2    अतिदानाद् धतः कर्णो ह्यतिः सर्वत्र गर्हितः ॥ ०५९५॥

0596@1   अतिरिच्यते सुजन्मा कश्चिज्जनकान्निजेन चरितेन ।
0596@2    कुम्भः परिमितमम्भः पिबति पपौ कुम्भसंभवोऽम्भोधिम् ॥ ०५९६॥

0597@1   अतिरुचिरङ्गजकृत्त्या क्षोभितदक्षं भवन्तमेव भजे ।
0597@2    यस्मिन् प्रसादसुमुखे सद्यो वामापि भवति मम तुष्ट्यै ॥ ०५९७॥

0598@1   अतिरुपवती सीता अतिगर्वी च रावणः ।
0598@2    अतीव बलवान् रामो लङ्कायेन क्षयं गता ॥ ०५९८॥

0599@1   अतिरूपाद् धृता सीता अतिगर्वेण रावणः ।
0599@2    अतिदानाद् बलिर्बद्धो ह्यति सर्वत्र गर्हितम् ॥ ०५९९॥

0600@1   अतिरूपेण वै सीता अतिगर्वेण रावनः ।
0600@2    अतिदानं बलिर्दत्त्वा अति सर्वत्र वर्जयेत् ॥ ०६००॥

0601@1   अतिलोभो न कर्तव्यः कर्तव्यस्तु प्रमाणतः ।
0601@2    अतिलोभजदोषेण जम्बुको निधनं गतः ॥ ०६०१॥

0602@1   अतिलोभो न कर्तव्यो लोभं नैव परित्यजेत् ।
0602@2    अतिलोभाभिभूतस्य चक्रं भ्रमति मस्तके ॥ ०६०२॥

0603@1   अतिलोहितकरचरणं मञ्जुलगोरोचनातिलकम् ।
0603@2    हठपरिवर्तितशकटं मुररिपुमुत्तानशायिनं वन्दे ॥ ०६०३॥

0604@1   अतिलौल्यप्रसक्तानां विपत्तिनैर्व दूरतः ।
0604@2    जीवं नश्यति लोभेन मीनस्यामिषदर्शने ॥ ०६०४॥

0605@1   अतिवादांस्तितिक्षेत नाभिमन्येत्कथंचन ।
0605@2    क्रोध्यमानः प्रियं ब्रूयाद् आक्रुष्टः कुशलं वदेत् ॥ ०६०५॥

0606@1   अतिवादांस्तितिक्षेत नावमन्येत कंचन ।
0606@2    न चेमं देहमाश्रित्य वैरं कुर्वीत केनचित् ॥ ०६०६॥

0607@1   अतिवादोऽतिमानश्च तथात्यागो नराधिप ।
0607@2    क्रोधश्चातिविवित्सा च मित्रद्रोहश्च तानि षट् ॥ ०६०७॥

0608@1   एत एवासयस्तीक्ष्णाः कृन्तन्त्यायूंषि देहिनाम् ।
0608@2    एतानि मानवान् घ्नन्ति न मृत्युर्भद्रमस्तु ते ॥ ०६०८॥

0609@1   अतिवाहितमतिगहनं विनापवादेन यौवनं येन ।
0609@2    दोषनिधाने जन्मनि किं न प्राप्तं फलं तेन ॥ ०६०९॥

0610@1   अतिविततगगनसरणि- प्रसरणपरिमुक्तविश्रमानन्दः ।
0610@2    मरुदुल्लासितसौरभ- कमलाकरहासकृद्रविर्जयति ॥ ०६१०॥

0611@1   अतिविपुलं कुचयुगलं रहसि करैरामृशन् मुहुर्लक्ष्म्याः ।
0611@2    तदपहृतं निजहृदयं जयति हरर्मृगयमाण इव ॥ ०६११॥

0612@1   अतिविशदानन्तपद- प्रवृत्तदृष्टिर्न मधुरवीक्षणतः ।
0612@2    तृप्यत्यञ्चितकामः प्रातस्तनकमलमुकुलवीक्षणतः ॥ ०६१२॥

0613@1   अतिवृष्टिरनावृष्टिः शलभाः मूषख़ाः शुकाः ।
0613@2    असत्करश्च दण्डश्च परचक्राणि तस्कराः ॥ ०६१३॥

0614@1   राजानीकप्रियोत्सर्गो मरकव्याधिपीडनम् ।
0614@2    पशूनां मरणं रोगो राष्ट्रव्यसनमुच्यते ॥ ०६१४॥

0615@1   अतिव्ययोऽनपेक्षा च तथार्जनमधर्मतः ।
0615@2    मोषणं दूरसंस्थानां कोषव्यसनमुच्यते ॥ ०६१५॥

0616@1   अतिशयितकदम्बोऽयं मोदकदम्बानिलो वहति ।
0616@2    वियदम्बुदमेदुरितं मे दुरितं पश्य नागतो दयितः ॥ ०६१६॥

0617@1   अतिशरव्ययता मदनेन तां निखिलपुष्पमयस्वशरव्ययात् ।
0617@2    स्फुटमकारि फलान्यपि मुञ्चता तदुरसि स्तनतालयुगार्पणम् ॥ ०६१७॥

0618@1   अतिशौचमशौचं वा अतिनिन्दा अतिस्तुतिः ।
0618@2    अत्याचारमनाचारं षड्विधं मूर्खलक्षणम् ॥ ०६१८॥

0619@1   अतिश्लथालम्बिपयोधरेयं शुभ्रीभवत्काशविकासिकेशा ।
0619@2    अतीतलावण्यजलप्रवाहा प्रावृट् जरां प्राप शरच्छलेन ॥ ०६१९॥

0620@1   अतिसंचयलुब्धानां वित्तमन्यस्य कारणम् ।
0620@2    अन्यैः संचीयते यत्नाद् अन्यैश्च मधु पीयते ॥ ०६२०॥

0621@1   अतिसम्पदमापन्नैर्भेतव्यं पतनाद्भूयः ।
0621@2    अत्युच्चशिखरा मेरोः शक्रवज्रेण पातिताः ॥ ०६२१॥

0622@1   अतिसज्जनदुर्गतिः खलपङ्क्तिसमुन्नतिः ।
0622@2    युवतिस्तनविच्युतिरिति किं विधिनिर्मितिः ॥ ०६२२॥

0623@1   अतिसत्कृता अपि शठाः सहभुवमुज्झन्ति जातु न प्रकृतिम् ।
0623@2    शिरसा महेश्वरेणा- ऽपि ननु धृतो वक्र एव शशी ॥ ०६२३॥

0624@1   अतिसाहसमतिदुष्करम् अत्याश्चर्यं च दानमर्थानाम् ।
0624@2    योऽपि ददाति शरीरं न ददाति स वित्तलेशमपि ॥ ०६२४॥

0625@1   अतिसाहसिकं शूरा मन्त्रिणस्तं निरूपकम् ।
0625@2    विनीतं गुरवो जज्ञुर्धूर्तमन्तःपुराङ्गनाः ॥ ०६२५॥

0626@1   अतिहरितपत्रपरिकर- सम्पन्नस्पन्दनैकविटपस्य ।
0626@2    घनवासनैर्मयूखैः कुसुम्भकुसुमायते तरणिः ॥ ०६२६॥

0627@1   अतीतलाभस्य सुरक्षणार्थं भविष्यलाभस्य च संगमार्थम् ।
0627@2    आपत्प्रपन्नस्य च मोक्षणार्थं यन्मन्त्र्यतेऽसौ परमो हि मन्त्रः ॥ ०६२७॥

0628@1   अतीतानागतानर्थान् विप्रकृष्टतिरोहितान् ।
0628@2    विजानाति यदा योगी तदा संविदिति स्मृता ॥ ०६२८॥

0629@1   अतीतानागता भावा ये च वर्तन्ति सांप्रतम् ।
0629@2    तान् कालनिर्मितान् बुद्ध्वा न संज्ञां हातुमर्हसि ॥ ०६२९॥

0630@1   अतीता शीतार्तिः प्रसरति शनैरुष्मकणिका दिनानि स्फायन्ते रविरपि रथं
मन्थरयति ।
0630@2    हिमानीनिर्मुक्तः स्फुरति नितरां शीतकिरणः शराणां व्यापारः कुसुमधनुषो
न व्यवहितः ॥ ०६३०॥

0631@1   अतीत्य बन्धूनवलङ्घ्य मित्राण्याचार्यमागच्छति शिष्यदोषः ।
0631@2    बालं ह्यपत्यं गुरवे प्रदातुर्नैवापराधोऽस्ति पितुर्न मातुः ॥ ०६३१॥

0632@1   अतीन्द्रियायां परलोकवृत्ताविहैव तीव्राशुभपाकशंसी ।
0632@2    दृष्येत नाशो यदि नाम नाशु न कः कुकृत्येन यतेत भूत्यै ॥ ०६३२॥

0633@1   अतीव कर्कशाः स्तब्धा हिंस्रजन्तुभिरावृताः ।
0633@2    दुरासदाश्च विषमा ईश्वराः पर्वता इव ॥ ०६३३॥

0634@1   अतीव खलु ते कान्ता वसुधा वसुधाधिप ।
0634@2    गतासुरपि यां गात्रैर्मां विहाय निषेवसे ॥ ०६३४॥

0635@1   अतीव बलहीनं हि लङ्घनं नैव कारयेत् ।
0635@2    ये गुणा लङ्घने प्रोक्तास्ते गुणा लघुभोजने ॥ ०६३५॥

0636@1   अतीव सौख्यशुभदा याम्या निशि भवेच्छिवा ।
0636@2    पूर्वस्यां तत्पुराध्यक्षम् अन्यं कुर्यादहर्मुखे ॥ ०६३६॥

0637@1   अतुलितबलधामं स्वर्णशैलाभदेहं दनुजवनकृशानुं
ज्ञानिनामग्रगण्यम् ।
0637@2    सकलगुणनिधानं वानराणामधीशं रघुपतिवरदूतं वातजातं नमामि
॥ ०६३७॥

0638@1   अतुष्टं स्वेषु दारेषु चपलं चपलेन्द्रियम् ।
0638@2    नयन्ति निकृतिप्रज्ञं परदाराः पराभवम् ॥ ०६३८॥

0639@1   अतुष्टिदानं कृतपूर्वनाशनम् अमाननं दुश्चरितानुकीर्तनम् ।
0639@2    कथाप्रसङ्गेन च नामविस्मृतिर्विरक्तभावस्य जनस्य लक्षणम् ॥ ०६३९॥

0640@1   अतुहिनरुचिनासौ केवलं नोदयाद्रिः क्षणमुपरिगतेन क्ष्माभृतः सर्व
एव ।
0640@2    नवकरनिकरेण स्पष्टबन्धूकसून- स्तबकरचितमेते शेखरं बिभ्रतीव
॥ ०६४०॥

0641@1   अतृणे पतितो वह्निः स्वयमेवोपशाम्यति ।
0641@2    अक्षमावान् परं दोषैरात्मानं चैव योजयेत् ॥ ०६४१॥

0642@1   अतृणे सतृणा यस्मिन् सतृणे तृणवर्जिता मही यत्र ।
0642@2    तस्मिञ्शिरा प्रदिष्टा वक्तव्यं वा धनं तत्र ॥ ०६४२॥

0643@1   अतोगरीयः किं नुस्याद् अशर्म नरकेष्वपि ।
0643@2    यत् प्रियस्य प्रियं कर्तुम् अधमेन न शक्यते ॥ ०६४३॥

0644@1   अतो निजबलोन्मानं चापं स्याच्छुभकारकम् ।
0644@2    देवानामुत्तमं चापं ततो न्यूनं च मानवम् ॥ ०६४४॥

0645@1   अतोऽर्थं पठ्यते शास्त्रं कीर्तिर्लोकेषु जायते ।
0645@2    कीर्तिमान् पूज्यते लोके परत्रेह च मानवः ॥ ०६४५॥

0646@1   अतो हास्यतरं लोके किंचिदन्यन्न विद्यते ।
0646@2    यत्र दुर्जन इत्याह दुर्जनः सज्जनं स्वयम् ॥ ०६४६॥

0647@1   अत्तुं वाञ्छति शांभवो गणपतेराखुं क्षुधार्त्तः फणी तं च
क्रौञ्चरिपोः शिखी गिरिसुतासिंहोऽपि नागाननम् ।
0647@2    इत्थं यत्र परिग्रहस्य घटना शंभोरपि स्याद्गृहे तत्रान्यस्य कथं
न भावि जगतस्तस्मात् स्वरूपं हि तत् ॥ ०६४७॥

0648@1   अत्यच्छं सितमंशुकं शुचि मधु स्वामोदमच्छं रजः कार्पुरं
विधृतार्द्रचन्दनकुचद्वन्द्वाः कुरङ्गीदृशः ।
0648@2    धारावेश्म सपाटलं विचकिलस्रग्दाम चन्द्रत्विषो धातः सृष्टिरियं
वृथैव तव न ग्रीष्मोऽभविष्यद्यदि ॥ ०६४८॥

0649@1   अत्यद्भुतमिमं मन्ये स्वभावममनस्विनः ।
0649@2    यदुपक्रियमाणोऽपि प्रीयते न विलीयते ॥ ०६४९॥

0650@1   अत्यन्तं कुरुतां रसायनविधिं वाक्यं प्रियं जल्पतु वार्धेः पारमियर्तु
गच्छतु नभो देवाद्रिमारोहतु ।
0650@2    पातालं विशतु प्रसर्पतु दिशं देशान्तरं भ्राम्यतु न प्राणी तदपि
प्रहर्तुमनसा संत्यज्यते मृत्युना ॥ ०६५०॥

0651@1   अत्यन्तकण्डूतिपरो नराणाम् विरोधकारी शुनकः सदैव ।
0651@2    स्यादूर्ध्वपादः शुनकः शयानः सिद्धिप्रदः कार्यविधौ विदुष्टे ॥ ०६५१॥

0652@1   अत्यन्तकृष्णः स विनिर्मलस्त्वं स वामनः सर्वत उन्नतोऽसि ।
0652@2    जनार्दनो यत् स दयापरस्त्वं विष्णुः कथं वीर तवोपमानम् ॥ ०६५२॥

0653@1   अत्यन्तकोपः कटुका च वाणी दरिद्रता च स्वजनेषु वैरम् ।
0653@2    नीचप्रसङ्गः कुलहीनसेवा चिह्नानि देहे नरकस्थितानाम् ॥ ०६५३॥

0654@1   अत्यन्तचञ्चलस्येह पारदस्य निबन्धने ।
0654@2    कामं विज्ञायते युक्तिर्न स्त्रीचित्तस्य काचन ॥ ०६५४॥

0655@1   अत्यन्तनिर्गते चैव सुबद्धे नैव चाविले ।
0655@2    प्रशस्ते वाजिनां नेत्रे मध्वाभे कालतारके ॥ ०६५५॥

0656@1   अत्यन्तपरिणाहित्वाद् अतीव श्लक्ष्णतावशात् ।
0656@2    न कांचिदुपमां रोढुम् ऊरू शक्नोति सुभ्रुवः ॥ ०६५६॥

0657@1   अत्यन्तभीमवनजीवगणेन पूर्णं दुर्गं वनं भवभृतां मनसाप्यगम्यम् ।
0657@2    चौराकुलं विशति लोभवशेन मर्त्यो नो धर्मकर्म विदधाति कदाचिदज्ञः
॥ ०६५७॥

0658@1   अत्यन्तमतिमेधावी त्रयाणामेकमश्नुते ।
0658@2    अल्पायुषो दरिद्रो वा ह्यनपत्यो न संशयः ॥ ०६५८॥

0659@1   अत्यन्तमन्थनकदर्थनमुत्सहन्ते मर्यादया नियमिताः किमु साधवोऽपि ।
0659@2    लक्ष्मीसुधाकरसुधाद्युपनीय शेषे रत्नाकरोऽपि गरलं किमु नोज्जगार
॥ ०६५९॥

0660@1   अत्यन्तमसदार्याणाम् अनालोचितचेष्टितम् ।
0660@2    अतस्तेषां विवर्धन्ते सततं सर्वसम्पदः ॥ ०६६०॥

0661@1   अत्यन्तविमुखे दैवे व्यर्थयत्ने च पौरुषे ।
0661@2    मनस्विनो दरिद्रस्य वनादन्यत् कुतः सुखम् ॥ ०६६१॥

0662@1   अत्यन्तव्यवधानलब्धजनुषो जात्यापि भिन्नक्रमाः सांनिध्यं विधिना
कुतूहलवता कुत्रापि सम्प्रापिताः ।
0662@2    गच्छन्त्यामरणं गुणव्यतिकृता भेदं न भूमीरुहस्ते काष्ठादपि
निष्ठुरा गुणगणैर्ये नैकतां प्रापिताः ॥ ०६६२॥

0663@1   अत्यन्तशीतलतया सुभगस्वभाव सत्यं न कश्चिदपि ते तरुरस्ति तुल्यः ।
0663@2    छायार्थिनामपि पुनर्विकटद्विजिह्व- सङ्गेन चन्दन विषद्रुमनिर्विशेषः
॥ ०६६३॥

0664@1   अत्यन्तशुद्धचिन्मात्रे परिणामश्चिराय यः ।
0664@2    तुर्यातीतं पदं तत् स्यात् तत्स्थो भूयो न शोचति ॥ ०६६४॥

0665@1   अत्यन्तसुखसंचारा मध्याह्ने स्पर्शतः सुखाः ।
0665@2    दिवसाः सुभगादित्याश्छायासलिलदुर्भगाः ॥ ०६६५॥

0666@1   अत्यन्तस्तिमिताङ्गानां व्यायामेन सुखैषिणाम् ।
0666@2    भ्रान्तिज्ञानावृताक्षाणां प्रहारोऽपि सुखायते ॥ ०६६६॥

0667@1   अत्यन्तोन्नतपूर्वपर्वतमहापीठे हरस्पर्धया
दूरोदञ्चितधूमसंनिभतमस्तारास्फुलिण्गाकुलम् ।
0667@2    नूनं पञ्चशरोऽकरोच्छशिमिषात् स्वं ज्वाललिङ्गं यतो
गर्वाच्छर्वपरान् दहेन्मुनिवरान् सर्वानखर्वा शुभिः ॥ ०६६७॥

0668@1   अत्यपूर्वस्य रागस्य पूर्वपक्षाय पल्लवाः ।
0668@2    पद्मानि पादयुग्मस्य प्रत्युदाहरणानि च ॥ ०६६८॥

0669@1   अत्यम्बुपानं कठिनासनं च धातुक्षयो वेगविधारणं च ।
0669@2    दिवाशयो जागरणं च रात्रौ षड्भिर्नराणां निवसन्ति रोगाः ॥ ०६६९॥

0670@1   अत्यम्बुपानात् प्रभवन्ति रोगाः अल्पाम्बुपाने च तथैव दोषाः ।
0670@2    तस्मान्नरो वह्निविवर्धनाय मुहुर्मुहुर्वारि पिबेदभुरि ॥ ०६७०॥

0671@1   अत्यम्बुपानाद् विषमाशनाच्च दिवाशयाज्जागरणच्च रात्रौ ।
0671@2    सम्रोधनान् मूत्रपुरीषयोश्च षड्भिः प्रकारैः प्रभवन्ति रोगाः ॥ ०६७१॥

0672@1   अत्यम्बुपानान्न विपच्यतेऽन्नम् अनम्बुपानाच्च स एव दोषः ।
0672@2    तस्मान्नरो वह्निविवर्धनार्थं महुर्मुहुर्वारि पिबेदभूरि ॥ ०६७२॥

0673@1   अत्यर्थवक्रत्वमनर्थकं या शून्यापि सर्वान्यगुणैर्व्यनक्ति ।
0673@2    अस्पृश्यतादूषितया तया किं तुच्छश्वपुच्छच्छटयेव वाचा ॥ ०६७३॥

0674@1   अत्यल्पं जीवितं पापान्यापातमधुराण्यलम् ।
0674@2    तदाचर चिरस्थेयपरलोकावलोकनम् ॥ ०६७४॥

0675@1   अत्यल्पसम्पदः सन्तः पुमानिष्टश्च दुष्कुले ।
0675@2    लक्ष्मीरनभिजातस्य वेधसः स्खलितत्रयम् ॥ ०६७५॥

0676@1   अत्याग्रहो न कर्तव्यो हठात्कश्चिन्न भाषते ।
0676@2    यथायथोन्दति तथा भारो भवति कम्बलः ॥ ०६७६॥

0677@1   अत्याजिलब्धविजयप्रसरस्त्वया किं विज्ञायते रुचिपदं न महीमहेन्द्रः ।
0677@2    प्रत्यर्थिदानवशताहितचेष्टयासौ जीमूतवाहनधियं न करोति कस्य
॥ ०६७७॥

0678@1   अत्यादरादध्ययनं द्विजानाम् अर्थोपलब्ध्या फलवद्विधाय ।
0678@2    क्रतूनतुच्छानवितुं तवैषा मीमांसकाद्याधिकृतिः प्रसिद्धा ॥ ०६७८॥

0679@1   अत्यादरेण निहितं मयि यद्भवत्या तत्प्रेमहेम किमभूदिति नैव जाने ।
0679@2    उत्सृज्य किं तदिह पातकमुत्तराणि प्राणा अपि प्रियतमे कतमे भवेयुः
॥ ०६७९॥

0680@1   अत्यादरो दारसहोदरेषु न मातृपित्रोर्न च सोदरेषु ।
0680@2    मूर्खे नियोगस्तनये वियोगः पश्यन्ति लोकाः कलिकौतुकानि ॥ ०६८०॥

0681@1   अत्यादरो भवेद् यत्र कार्यकारणवर्जितः ।
0681@2    तत्र शङ्का प्रकर्तव्या परिणामेऽसुखावहा ॥ ०६८१॥

0682@1   अत्यायतैर्नियमकारिभिरुद्धतानां दिव्यैः प्रभाभिरनपायमयैरुपायैः ।
0682@2    शौरिर्भुजैरिव चतुर्भिरदः सदा यो लक्ष्मीविलासभवनैर्भुवनं
बभार ॥ ०६८२॥

0683@1   अत्यायासेन नात्मानं कुर्यादतिसमुच्छ्रयम् ।
0683@2    पातो यथा हि दुःखाय नोच्छ्रायः सुखकृत् तथा ॥ ०६८३॥

0684@1   अत्यार्यमतिदातारम् अतिशूरमतिव्रतम् ।
0684@2    प्रज्ञाभिमानिनं चैव श्रीर्भयान्नोपसर्पति ॥ ०६८४॥

0685@1   न चातिगुणवत्स्वेषा नात्यन्तं निर्गुणेषु च ।
0685@2    नैषा गुणान्कामयते नैर्गुण्यां नानुरज्यते ।
0685@3उन्मत्ता गौरिवान्धा श्रीः क्वचिदेवावतिष्ठते ॥ ०६८५॥

0686@1   अत्याशीविषशस्त्रं हि विजितप्रलयानलम् ।
0686@2    तेजो लङ्घयितुं शक्तः को नु नाम द्विजन्मनाम् ॥ ०६८६॥

0687@1   अत्यासन्ना विनाशाय दूरस्था न फलप्रदा ।
0687@2    तस्मादाहृत्य दातव्या भूमिः पार्थिवसत्तम ॥ ०६८७॥

0688@1   अत्यासन्ना विनाशाय दूरस्था न फलप्रदाः ।
0688@2    सेव्या मध्यमभावेन राजावह्निर्गुरुः स्त्रियः ॥ ०६८८॥

0689@1   अत्युक्तौ यदि न प्रकुप्यसि मृषावादं न चेन्मन्यसे
तद्ब्रूमोऽद्भुतकीर्तनाय रसना केषां न कण्डूयते ।
0689@2    देव त्वत्तरुणप्रतापदहनज्वालावलीशोषिताः सर्वे वारिधयस्ततो
रिपुवधूनेत्राम्बुभिः पूरिताः ॥ ०६८९॥

0690@1   अत्युच्चस्तनशैलदुर्गममुरो नाभिर्गभीरान्तरा भीमं देहवनं
स्फुरद्भुजलतं रोमालिजालाकुलम् ।
0690@2    व्याधः पञ्चशरः किरत्यतितरां तीक्ष्णान् कटाक्षाशुगांस्- तन्मे
ब्रूहि मनःकुरङ्ग शरणं किं सांप्रतं यास्यसि ॥ ०६९०॥

0691@1   अत्युच्चाः परितःस्फुरन्ति गिरयः स्फारास्तथाम्भोधयस्तानेतानपि बिभ्रती
किमपि न क्लान्तासि तुभ्यं नमः ।
0691@2    आश्चर्येण मुहुर्मुहुः स्तुतिमिमां प्रस्तौमि यावद्भुवस्तावद्बिभ्रादिमां
स्मृतस्तव भुजो वाचस्ततो मुद्रिताः ॥ ०६९१॥

0692@1   अत्युच्चैरतिनीचैरश्लीलमयुक्तमनुपयुक्तं च ।
0692@2    न वदति नृपतिसभाया- मादरमीप्सुर्महामनसाम् ॥ ०६९२॥

0693@1   अत्युच्छ्रिते मन्त्रिणि पार्थिवे च विष्टभ्य पादावुपतिष्ठते श्रीः ।
0693@2    सा स्त्रीस्वभावादसहा भरस्य तयोर्द्वयोरेकतरं जहाति ॥ ०६९३॥

0694@1   अत्युच्छ्रितोन्नतसितध्वजपङ्क्तिचित्रैर्नागाश्वपत्तिरथसंक्षुभितैर्बलौघैः
।
0694@2    उद्धूतचामरविराजितगात्रशोभाः पुण्येन भूमिपतयो भुवि संचरन्ति
॥ ०६९४॥

0695@1   अत्युज्ज्वलैरवयवैर्मृदुतां दधाना मुक्ता बलं वितरति स्मरदानदक्षा ।
0695@2    स्निग्धाशाया गुरुगुणग्रथिता मनोज्ञा फीणी नवीनललनेव मुदं ददाति
॥ ०६९५॥

0696@1   अत्युत्सार्य बहिर्विटङ्कवडभीगण्डस्थलश्यामिकां
भिन्नाभिन्नगवाक्षजालविरलच्छिद्रैः प्रदीपांशवः ।
0696@2    आरूढस्य भरेण यौवनमिव ध्वान्तस्य नक्तं मुखे निर्याताः कपिलाः
करालविरलश्मश्रूप्ररोहा इव ॥ ०६९६॥

0697@1   अत्युत्सेकेन महसा साहसाध्यवसायिनाम् ।
0697@2    श्रीरारोहति संदेहं महतामपि भूभृताम् ॥ ०६९७॥

0698@1   अत्युदात्तगणेष्वेषा कृतपुण्यैः प्ररोपिता ।
0698@2    शतशाखी भवत्येव यावन्मात्रापि सत्क्रिया ॥ ०६९८॥

0699@1   अत्युद्गाढरयस्थिराकृतिघनध्वानभ्रमन्मन्दर-
क्षुब्धक्षीरधिवीचिसंचयगतप्रालेयपादोपमः ।
0699@2    श्रीमत्पोतलके गभीरविवृतिध्वानप्रतिध्वानिते सान्द्रस्वांशुचयश्रिया
वलयितो लोकेश्वरः पातु वः ॥ ०६९९॥

0700@1   अत्युद्धृता वसुमती दलितोऽरिवर्गः क्रोडीकृता बलवता बलिराजलक्ष्मीः ।
0700@2    एकत्र जन्मनि कृतं यदनेन यूना जन्मत्रये तदकरोत् पुरुषः पुराणः
॥ ०७००॥

0701@1   अत्युन्नतपदं प्राप्तः पूज्यान् नैवावमानयेत् ।
0701@2    नहुषः शक्रतां प्राप्तश्च्युतोऽगस्त्यावमाननात् ॥ ०७०१॥

0702@1   अत्युन्नतस्तनमुरो नयने सुदीर्घे वक्रे भ्रुवावतितरां वचनं ततोऽपि ।
0702@2    मध्योऽधिकं तनुरनूनगुरुर्नितम्बो मन्दा गतिः किमपि चाद्भुतयौवनायाः
॥ ०७०२॥

0703@1   अत्युन्नतस्तनयुगा तरलायताक्षी द्वारि स्थिता तदुपयानमहोत्सवाय ।
0703@2    सा पूर्णकुम्भनवनीरजतोरणस्रक्- संभारमङ्गलमयत्नकृतं विधत्ते
॥ ०७०३॥

0704@1   अत्युन्नतिं प्राप्य नरः प्रावारः कीटको यथा ।
0704@2    स विनश्यत्यसंदेहम् आहैवमुशना नृपः ॥ ०७०४॥

0705@1   अत्युन्नतिव्यसनिनः शिरसोऽधुनैष स्वस्यैव चातकशिशुः प्रणयं
विधत्ताम् ।
0705@2    अस्यैतदिच्छति यदि प्रततासु दिक्षु ताः स्वच्छशीतमधुराः क्व नु
नाम नापः ॥ ०७०५॥

0706@1   अत्युन्नतोऽम्बुभिर्मेघश्चातकान् न धिनोति चेत् ।
0706@2    मरुता हृतसर्वस्वः स पश्चात् किं करिश्यति ॥ ०७०६॥

0707@1   अत्युपचित्तैरुपायैश्चक्रभृदेको भुजैरिव चतुर्भिः ।
0707@2    नृपतिः श्रियमपि सुचिरं हरिरिव परिरभ्य निर्भरं रमते ॥ ०७०७॥

0708@1   अत्युल्लसद्बिसरहस्ययुजा भुजेन वक्त्रेण शारदसुधांशुसहोदरेण ।
0708@2    पीयुषपोषसुभगेन च भाषितेन त्वं चेत् प्रसीदसि मृगाक्षि कुतो
निदाघः ॥ ०७०८॥

0709@1   अत्युष्णा ज्वरितेव भास्करकरैरापीतसारा मही यक्ष्मार्ता इव पादपाः
प्रमुषितच्छाया दवाग्न्याश्रयात् ।
0709@2    विक्रोशन्त्यवशादिवोच्छ्रितगुहाव्यात्ताननाः पर्वता लोकोऽयं
रविपाकनष्टहृदयः संयाति मूर्छामिव ॥ ०७०९॥

0710@1   अत्युष्णात् सघृतादन्नाद् अच्छिद्राच्चैव वाससः ।
0710@2    अपरप्रेष्यभावाच्च भूय इच्छन् पतत्यधः ॥ ०७१०॥

0711@1   अत्येति रजनी या तु सा न प्रतिनिवर्तते ।
0711@2    यात्येव यमुना पूर्णा समुद्रमुदकार्णवम् ॥ ०७११॥

0712@1   अत्र चैत्रसमये निरन्तराः प्रोषिताहृदयकीर्णपावकाः ।
0712@2    वान्ति कामुकमनोविमोहना व्याललोलमलयाचलानिलाः ॥ ०७१२॥

0713@1   अत्र मन्मथमिवातिसुन्दरं दानवारिमिव दिव्यतेजसम् ।
0713@2    शैलराजमिव धैर्यशालिनं वेद्मि वेङ्कटपतिं महीपतिम् ॥ ०७१३॥

0714@1   अत्र यत् पतितं वर्णबिन्दुमात्राविसर्गकम् ।
0714@2    भ्रमप्रमाददोषाद्धि क्षन्तव्यं तत् सुबुद्धिभिः ॥ ०७१४॥

0715@1   अत्रस्तो निजपक्षैस्तुण्डविघातैर्जनानभिभवन्तः ।
0715@2    कुर्वन्ति शत्रुवृद्धिं निशि विरुतवन्तो जनविनाशम् ॥ ०७१५॥

0716@1   अत्रस्थः सखि लक्षयोजनगतस्यापि प्रियस्यागमं वेत्त्याख्याति च
धिक्छुकादय इमे सर्वे पथन्तः स्थिताः ।
0716@2    मत्कान्तस्य वियोगतापदहनज्वालावलीचन्दनः काकस्तेन गुणेन काञ्चनमये
व्यापारितः पञ्जरे ॥ ०७१६॥

0717@1   अत्रकण्ठं विलुठ सलिले निर्जला भूः पुरस्ताज्जह्याः शोषं
वदनविहितेनामलक्याः ।
0717@2    फलेन स्थाने स्थाने तदिति पथिकस्त्रीजन(ः) क्लान्तगात्रीं पश्यन् सीतां
किमु न कृपया वर्धितो रोदितश्च ॥ ०७१७॥

0718@1   अत्रनुगोदं मृगयानिवृत्तस्तरङ्गवातेन विनीतखेदः ।
0718@2    रहस्त्वदुत्सङ्गनिषण्णमूर्धा स्मरामि वानीरगृहेषु सुप्तः ॥ ०७१८॥

0719@1   अत्रान्तरे किमपि वाग्विभवातिवृत्त- वैचित्र्यमुल्लसितविभ्रममायताक्ष्याः ।
0719@2    तद्भूरिसात्त्विकविकारमपास्तधैर्यम् आचार्यकं विजयि मान्मथमाविरासीत्
॥ ०७१९॥

0720@1   अत्रान्तरे च कुलटाकुलवर्त्मघात- संजातपातक इव स्फुटलाञ्छनश्रीः ।
0720@2    वृन्दावनान्तरमदीपयद्ंशुजालैर्दिक्सुन्दरीवदनचन्दनबिन्दुरिन्दुः
॥ ०७२०॥

0721@1   अत्रापि भारतं श्रेष्ठं जम्बुद्वीपे महामुने ।
0721@2    यतो हि कर्मभूरेषा अतोऽन्या भोगभूमयः ॥ ०७२१॥

0722@1   अत्रायातं पथिक भवता कर्मणाकारि पथ्यं तथ्यं ब्रूमः पुनरपि सखे
साहसं मा विधासीः ।
0722@2    वामाक्षीणां नयननलिनप्रान्तनिर्धूतधैर्याः स्वां मर्यादामिह हि नगरे
योगिनोऽपि त्यजन्ति ॥ ०७२२॥

0723@1   अत्रर्द्रचन्दनकुचार्पितसूत्रहार- सीमन्तचुम्बिसिचयस्फुटबाहुमूलः ।
0723@2    दूर्वाप्रकाण्डरुचिरासु गुरूपभोगो गौडाङ्गनासु चिरमेष चकास्ति वेषः
॥ ०७२३॥

0724@1   अत्रार्यः खरदूषणत्रिशिरसां नादानुबन्धोद्यमे रुन्धाने भुवनं त्वया
चकितया योद्धा निरुद्धः क्षणम् ।
0724@2    सस्नेहाः सरसाः सहासरभसाः सभ्रू भ्रमाः सस्पृहाः सोत्साहास्त्वयि
तद्बले च निदधे दोलायमाना दृशः ॥ ०७२४॥

0725@1   अत्रावासपरिग्रहं गृहपतेराचक्ष्व चण्डोद्यमैः चण्डालैरुपसेविताः
सखि धनुर्हस्तैः पुरस्तादिमाः ।
0725@2    उत्कालाकुलसारमेयरसनालेलिह्यमानोन्नत-
द्वाराग्रत्वगवास्थिसास्रशकलस्रग्वल्लयः पल्लयः ॥ ०७२५॥

0726@1   अत्राशितं शयितमत्र निपीतमत्र सायं तया सह मया विधिवञ्चितेन ।
0726@2    इत्यादि हन्त परिचिन्तयतो वनान्ते रामस्य लोचनपयोभिरभूत् पयोधिः
॥ ०७२६॥

0727@1   अत्रासीत् किल नन्दसद्म शकटस्यात्राभवद् भञ्जनं
बन्धच्छेदकरोऽपिदामभिरभूद् बद्धोऽत्र दामोदरः ।
0727@2    इत्थं माथुरवृद्धवक्त्रविगलत्पीयूषधारां पिबन्न् आनन्दाश्रुधरः
कदा मधुपुरीं धन्यश्चरिष्याम्यहम् ॥ ०७२७॥

0728@1   अत्रासीत् फणिपाशबन्धनविधिः शक्त्या भवद् देवरे गाढं वक्षसि
ताडिते हनुमता द्रोणाद्रिरत्राहृतः ।
0728@2    दिव्यैरिन्द्रजिदत्र लक्ष्मणशरैर्लोकान्तरं प्रापितः केनाप्यत्र मृगाक्षि
राक्षसपतेः कृत्ता च कण्ठ्टवी ॥ ०७२८॥

0729@1   अत्रास्थः पिशितं शवस्य कठिनैरुत्कृत्य कृत्स्नं
नखैर्नग्नस्नायुकरालघोरकुहरैर्मस्तिष्कदिग्धाङ्गलिः ।
0729@2    संदश्यौष्ठपुटेन भुग्नवदनः प्रेतश्चिताग्निद्रुतं
सूत्कारैर्नलकास्थिकोटरगतं मज्जानमाकर्षति ॥ ०७२९॥

0730@1   अत्रास्मिन् सुतनु लतागृहेऽस्ति रम्यं मालत्याः कुसुममनुच्चितं परेण ।
0730@2    इत्युक्त्वा मृदुकरपल्लवं गृहीत्वा मुग्धाक्षी रहसि निनाय कोऽपि
धन्यः ॥ ०७३०॥

0731@1   अत्रिलोचनसंभूतज्योतिरुद्गमभासिभिः ।
0731@2    सदृशण् शोभतेऽत्यर्थं भूपाल तव चेष्टितम् ॥ ०७३१॥

0732@1   अत्रैव दास्यसि विमुक्तिमथापि याचे मातः शरीरपतनं मणिकर्णिकायाम् ।
0732@2    अस्तु स्वकृत्यमनुकम्पनमीश्वराणां दासस्य कर्मकरतैव तथा स्वकृत्यम्
॥ ०७३२॥

0733@1   अत्रैव सरसि जातं विकसितमत्रैव निर्भरं नलिनैः ।
0733@2    कालवशागततुहिनैर्विलीनमत्रैव हा कष्टम् ॥ ०७३३॥

0734@1   अत्रैष स्वयमेव चित्रफलके कम्पस्खलल्लेखया संतापार्तिविनोदनाय
कथमप्यालिख्य सख्या भवान् ।
0734@2    बाष्पव्याकुलमीक्षितः सरभसं चूताङ्कुरैरर्चितो मूर्ध्ना च प्रणतः
सखीषु मदनव्याजेन चापह्नुतः ॥ ०७३४॥

0735@1   अत्रोत्पातघनेन मन्त्रिविकले शून्याम्बरव्यापिना
धृष्टस्वप्रकृतिक्रियासमुचिते ग्रमे तथा जृम्भितम् ।
0735@2    रथ्याकर्दमवाहिनामतिशुचिस्वच्छात्मनामन्तरं नाप्यज्ञायि
जनैर्यथौघपयसां स्रोतोजलानामपि ॥ ०७३५॥

0736@1   अत्रोद्याने मया दृष्टा वल्लरी पञ्चपल्लवा ।
0736@2    पल्लवे पल्लवे ताम्रा यस्यां कुसुममञ्जरी ॥ ०७३६॥

0737@1   अत्वरा सर्वकार्येषु त्वरा कार्यविनाशिनी ।
0737@2    त्वरमाणेन मूर्खेण मयूरो वायसीकृतः ॥ ०७३७॥

0738@1   अथ कालाग्निरुद्रस्य तृतीयनयनोत्थिता ।
0738@2    ज्वाला दहति तत्सर्वं निर्वाणं ब्रह्मणो यतः ॥ ०७३८॥

0739@1   अथ कृतकविहङ्गैः पार्थिवोद्दूलयन्तैस्तुमुलमुपरिपातादम्बुवर्षात्
त्रसन्त्यः अविगलितसपत्नीगात्रसंमर्ददुःखाः प्रणयिनमभिपेतुर्हानिनादेन देव्यः ॥

0740@1   (अर्जुन उवाच) अथ केन प्रयुक्तोऽयं पापं चरति पूरुषः ।
0740@2    अनिच्छन्नपि वार्ष्णेय बलादिव नियोजितः ॥ ०७४०॥

0741@1   (श्रीभगवानुवाच) काम एष क्रोध एष रजोगुणसमुद्भवः ।
0741@2    महाशनो महापाप्मा विद्ध्येनमिह वैरिणम् ॥ ०७४१॥

0742@1   धूमेनाव्रियते वह्निर्यथादर्शो मलेन च ।
0742@2    यथोल्बेनावृतो गर्भस्तथा तेनेदमावृतम् ॥ ०७४२॥

0743@1   अथ कोकिल कुरु मौनं जलधरसमयेऽपि पिच्छिला भूमिः ।
0743@2    विकसति कुटजकदम्बे वक्तरि भेके कुतस्तवावसरः ॥ ०७४३॥

0744@1   अथ धूकस्वरो वामे यात्रायां गच्छतः शुभः ।
0744@2    दक्षिणे मृतये किंचिद् दुष्टं दर्शनमस्य हि ॥ ०७४४॥

0745@1   अथ जगदवगाढं वासरान्तापचारात् तिमिरपटलवृद्धावप्रतीकारसत्त्वम् ।
0745@2    शशिभिषगनुपूर्वं शीतहस्तो भिषज्यन्न् अधिकविशदवक्त्रः
स्वैरभावं चकार ॥ ०७४५॥

0746@1   अथ दीर्घतमं तमः प्रवेक्ष्यन् सहसा रुग्णरयः स संभ्रमेण ।
0746@2    निपतन्तमिवोष्णरश्मिमुर्व्यां वलयीभूततरुं धरां च मेने ॥ ०७४६॥

0747@1   अथ देहं स्थिरीर्क्तुं योगिनां सिद्धिमिच्छताम् ।
0747@2    कथ्यन्ते शुद्धकर्माणि यैः सिद्धिं प्रापुरुत्तमाः ॥ ०७४७॥

0748@1   अथ नगरधृतैरमात्यरत्नैः पथि समियाय स जाययाभिरामः ।
0748@2    मधुरिव कुसुमश्रिया सनाथः क्रममिलितैरलिभिः कुतूहलोत्कैः ॥ ०७४८॥

0749@1   अथ नभसि निरीक्ष्य व्याप्तदिक्चक्रवालं सजलजलदजालं
प्राप्तहऋषप्रकर्षः ।
0749@2    विहितविपुलबर्हाडम्बरो नीलकण्ठो मदमृदुकलकण्ठो नाट्यमङ्गीचकार
॥ ०७४९॥

0750@1   अथ नयनसमुत्थं ज्योतिरत्रेरिव द्यौः सुरसरिदिव तेजो
वह्निनिष्ठ्यूतमैशम् ।
0750@2    नरपतिकुलभूत्यै गर्भमाधत्त राज्ञी गुरुभिरभिनिविष्टं
लोकपालानुभावैः ॥ ०७५०॥

0751@1   अथ नित्यमनित्यं वा नेह शोचन्ति तद्विदः ।
0751@2    नान्यथा शक्यते कर्तुं स्वभावः शोचतामिति ॥ ०७५१॥

0752@1   अथ पङ्क्तिमतामुपेयिवद्भिः सरसैर्वक्रपथश्रितैर्वचोभिः ।
0752@2    क्षितिभर्तुरुपायनं चकार प्रथमं तत्परतस्तुरङ्गमाद्यैः ॥ ०७५२॥

0753@1   अथ पथिकवधूदहनः शनकैरुदभून्निशाकरालोकः ।
0753@2    कुमुदप्रबोधदूतो व्यसनगुरुश्चक्रवाकीणाम् ॥ ०७५३॥

0754@1   अथ प्रसन्नेन्दुमुखीन् सिताम्बरा समाययावुत्पलपत्रलोचना ।
0754@2    सपङ्कजा श्रीरिव गां निषेवितुं सहंसबालव्यजना शरद्वधूः ॥ ०७५४॥

0755@1   अथबद्धजेटे रामे सुमन्त्रे गृहमागते ।
0755@2    त्यक्तो राजा सुतत्यागाद् अविश्वस्तैरिवासुभिः ॥ ०७५५॥

0756@1   अथ भद्राणि भूताणि हीनशक्तिरहं परम् ।
0756@2    मुदं तदापि कुर्वीत हानिर्द्वेषफलं यतः ॥ ०७५६॥

0757@1   अथ मनसिजदिग्ज्याभिशंसी जलधरदुग्दुभिराततान शब्दम् ।
0757@2    तदनु तदनुजीविभिः कदम्बैः कवचितमुन्मदषट्पदच्छलेन ॥ ०७५७॥

0758@1   अथ मन्त्रमिमं कर्ने जपेद्दंशं स्पृशेत् तथा ।
0758@2    एकविंशतिवारं च वृश्चिकक्ष्वेडशान्तये ॥ ०७५८॥

0759@1   अथ मन्मथवाहिनीपरागः किमपि ज्योतिरुदस्फुरत् पुरस्तात् ।
0759@2    तिमिरस्य जरा चकोरकूरं कुलडाकेलिबनीदवानलार्चिः ॥ ०७५९॥

0760@1   अथ रतिरभसादलीकनिद्रा- मधुरविघूर्णितलोचनोत्पलाभिः ।
0760@2    शयनतलमशिश्रियन् वधूभिः सह मदमन्मथमन्थरा युवानः ॥ ०७६०॥

0761@1   अथ राज्ञा दरः कार्यो न तु कस्यां चिदापदि ।
0761@2    अपि चेतसि दीर्णः स्यान् नैव वर्तेत दीर्णवत् ॥ ०७६१॥

0762@1   अर्थतुपक्वात् कलतोऽवशोषिताद् विकृष्य बीजं पयसा निषिच्य ।
0762@2    विशोषितं पञ्चदिनानि सर्पिषा विडङ्गमिश्रेण च धूपयेत् ततः ॥ ०७६२॥

0763@1   अथर्वविधितत्त्वज्ञैर्ब्राह्मणैर्विजितेन्द्रियैः ।
0763@2    मन्त्रतन्त्रविधानज्ञैर्दूरादुन्मूलयेद् रिपून् ॥ ०७६३॥

0764@1   अथर्वाम्नायतत्त्वज्ञस्तन्त्रज्ञः क्रतुकर्मठः धनुर्वेदस्य वेत्ता च
पुरोधा राजसंमतः ॥

0765@1   अथ लक्ष्मणानुगतकान्तवपुर्जलधिं विलङ्घ्य शशिदाशरथिः ।
0765@2    परिवारितः परित ऋक्षगनैस्तिमिरौघराक्षसकुलं बिभिदे ॥ ०७६५॥

0766@1   अथवा नश्यति प्रज्ञा प्राज्ञस्यापि नरस्य हि ।
0766@2    प्रतिकूले गते दैवे विनाशे समुपस्थिते ॥ ०७६६॥

0767@1   अथवा प्रोच्यते ध्यानम् अन्यदेवात्र योगिनाम् ।
0767@2    रहस्यं परमं मुक्तेः कारणं प्रथमं च यत् ॥ ०७६७॥

0768@1   अथवा भवतः प्रवर्तना न कथं पिष्टमियं पिनष्टि नः ।
0768@2    स्वत एव सतां परार्थता ग्रहणानां हि यथा यथार्थता ॥ ०७६८॥

0769@1   अथवाभिनिविष्टबुद्धिषु व्रजति व्यर्थकतां सुभाषितम् ।
0769@2    रविरागिषु शीतरोचिषः करजालं कमलाकरोष्विव ॥ ०७६९॥

0770@1   अथवा मम भाग्यविप्लवाद् अशनिः कल्पित एष वेधसा ।
0770@2    यदनेन तरुर्न पातितः क्षिपता तद्विडपाश्रया लता ॥ ०७७०॥

0771@1   अथवा मूलसंस्थानाम् उद्घातैस्तु प्रबोधयेत् ।
0771@2    सुप्तां कुण्डलिनीं शक्तिं बिसतन्तुनिभाकृतिम् ॥ ०७७१॥

0772@1   अथवा मृदु वस्तु हिंसितुं मृदुनैवारभते प्रजान्तकः ।
0772@2    हिमसेकविपत्तिरत्र मे नलीनी पूर्वनिदर्शनं मता ॥ ०७७२॥

0773@1   अथ वासवस्य वचनेन रुचिरवदनस्त्रिलोचनम् ।
0773@2    क्लान्तिरहितमभिराधयितुं विधिवत् तपांसि विदधे धनंजयः ॥ ०७७३॥

0774@1   अथ संसारसंहारवामनाबन्धवासितः ।
0774@2    अजायत वृषारूढो भैरवो महसां निधिः ॥ ०७७४॥

0775@1   अथ स ललितयोषिद्भ्रूलताचारुश‍ृङ्गं रतिवलयपदाङ्के चापमासज्य
कण्ठे ।
0775@2    सहचरमधुहस्तन्यस्तुचूताङ्कुरास्त्रश् शतमखमुपतस्थे प्राञ्जलिः
पुष्पधन्वा ॥ ०७७५॥

0776@1   अथ स विषयव्यावृत्तात्मा यथाविधि सूनवे नृपतिककुदं दत्त्वा यूने
सितातपवारणम् ।
0776@2    मुनिवनतरुच्छायां देव्या तया सह शिश्रिये गलितवयसामिक्ष्वाकूणामिदं
हि कुलव्रतम् ॥ ०७७६॥

0777@1   अथ सान्द्रसांध्यकिरणारुणितं हरिहेतिहूति मिथुनं पततोः ।
0777@2    पृथगुत्पपात विरहार्तिदलद्- धृदयस्रुतासृगनुलिप्तमिव ॥ ०७७७॥

0778@1   अथ सामान्यश‍ृङ्गारे युवतीनां प्रशंसनम् ।
0778@2    स्त्रीपुंसजातिकथनं तयोः संयोगवर्णनम् ॥ ०७७८॥

0779@1   अथ स्फुरन्मीनविधूतपङ्कजा विकङ्कतीरस्खलितोर्मिसंहतिः ।
0779@2    पयोऽवगाढुं कलहंसनादिनी समाजुहावेव वधूः सुरापगा ॥ ०७७९॥

0780@1   अथ स्वमादाय भयेन मन्थनाच्चिरत्नरत्नाधिकमुच्चितं चिरात् ।
0780@2    निलीय तस्मिन् निवसन्नपांनिधिर्वने तडाको ददृशोऽवनीभुजा ॥ ०७८०॥

0781@1   अथ स्वस्थाय देवाय नित्याय हतपाप्मने ।
0781@2    त्यक्तक्रमविभागाय चैतन्यज्योतिषे नमः ॥ ०७८१॥

0782@1   अथागत्य भुवं राज्ञां गता वाहनतां हयाः ।
0782@2    तेषां धर्मार्थकामांश्च साधयन्त्युपकारिणः ॥ ०७८२॥

0783@1   अथाङ्गराजादवतार्य चक्षुर्याहीति जन्यामवदत् कुमारी ।
0783@2    नासौ न काम्यो न च वेद सम्यग् दृष्टुं न सा भिन्नरुचिर्हि लोकः
॥ ०७८३॥

0784@1   अथातः सम्प्रवक्ष्यामि लक्षणानि हि वाजिनाम् ।
0784@2    शुभानि वर्णैरावर्तैस्तानि विद्याद्विचारतः ॥ ०७८४॥

0785@1   अथातः सम्प्रवक्ष्यामि हयारोहणमुत्तमम् ।
0785@2    येन विज्ञातमात्रेण रेवन्तः प्रियतां व्रजेत् ॥ ०७८५॥

0786@1   अथात्मनः शब्दगुणं गुणज्ञः पदं विमानेन विगाहमानः ।
0786@2    रत्नाकरं वीक्ष्य मिथः स जायां रामाभिधानो हरिरित्युवाच ॥ ०७८६॥

0787@1   अथानन्दकरं वक्ष्ये षडर्तूनां च वर्णनम् ।
0787@2    यद्रसास्वादमुदिता विभान्ति विबुधालयः ॥ ०७८७॥

0788@1   अथानुक्रमद्वाराणि विरच्यन्तेऽत्र वाङ्मये ।
0788@2    अन्योक्तिसूक्तमुक्तालीं समुद्धृत्य श्रुताम्बुधेः ॥ ०७८८॥

0789@1   अथापि नापसज्जेत स्त्रीषु स्त्रैणेषु चार्थवित् ।
0789@2    विषयेन्द्रियसंयोगान् मनः क्षुभ्यति नान्यथा ॥ ०७८९॥

0790@1   अथाप्रशस्ताः खरतुल्यनादाः प्रदीप्तपुच्छाः कूनखा विवर्णाः ।
0790@2    निकृत्तकर्णा द्विपमस्तकाश्च भवन्ति ये वा सिततालुजिह्वाः ॥ ०७९०॥

0791@1   अथायतनसंनिधौ भगवतो भवानीपतेर्मनोहरमचीखनद् भुवनभूषणं
भूपतिः ।
0791@2    विगाहनकुतूहलोत्तरलपौरसीमन्तिनी- पयोधरभरत्रुटद्विकटवीचिमुद्रं
सरः ॥ ०७९१॥

0792@1   अथाशुद्धोद्भवो ग्राम्यनर्तक्स्येव यो भवेत् ।
0792@2    कैतवस्नेहमापन्नो भवः संकीर्ण उच्यते ॥ ०७९२॥

0793@1   अथाश्वानां जन्मदेशान् प्रवक्ष्याम्यनुपूर्वशः ।
0793@2    उत्तमानां च मध्यानां हीनानां यत्र संभवः ॥ ०७९३॥

0794@1   अथाससादास्तमनिन्द्यतेजा जनस्य दूरोज्झितमृत्युभीतेः ।
0794@2    उत्पत्तिमद्वस्तु विनाश्यवश्यं यथाहमित्येवमिवोपदेष्टुम् ॥ ०७९४॥

0795@1   अथेतरे सप्त रघुप्रवीरा ज्येष्ठं पुरोजन्मतया गुणैश्च चक्रुः
कुशं रत्नविशोषभाजं सौभ्रात्रमेषां हि कुलानुसारि ॥

0796@1   अथेदं रक्षोभिः कनकहरिणच्छद्मविधिना तथा वृत्तं पापैर्व्यथयति
यथा क्षालितमपि ।
0796@2    जनस्थाने शून्ये विकलकरणैरार्यचरितैरपि ग्रावा रोदित्यपि दलति
वज्रस्य हृदयम् ॥ ०७९६॥

0797@1   अथेह कथ्यतेस्माभिः कर्मना येन बन्धनम् ।
0797@2    छिद्यते सदुपायेन श्रुत्वा तत्र प्रवर्त्यताम् ॥ ०७९७॥

0798@1   अथैतत् पूर्णमभ्यात्मं यच्च नेत्यनृतं वचः ।
0798@2    सर्वं नेत्यनृतं ब्रूयात् स दुष्कीर्तिः स्वसन् मृतः ॥ ०७९८॥

0799@1   अथो गणपतिं वन्दे महामोदविधायिनम् ।
0799@2    विद्याधरगणैर्यस्य पूज्यते कण्ठगर्जितम् ॥ ०७९९॥

0800@1   अथोच्चकैर्जरठकपोतकंधरा- तनूरुहप्रकरविपाण्डुरद्युति ।
0800@2    बलैश्चलच्चरणविधूतमुच्चरद् धनावलीरुदचरत क्षमारजः
॥ ०८००॥

0801@1   अथोच्यते श्वानरुतस्य सारं सारं समस्तेष्वपि शाकुनेषु ।
0801@2    विस्पष्टचेष्टं शुभलक्षणं च शुभाशुभं प्राक्तनकर्मपाकम्
॥ ०८०१॥

0802@1   अथोत्तरस्यां दिशि खञ्जरीटम् आलोक्य कोऽपि स्मितमादधानः ।
0802@2    कस्याश्चिदास्ये स्मितचारुभासि सभावयामास विलोचनानि ॥ ०८०२॥

0803@1   अथोद्ययौ बालसुहृत् स्मरस्य शयामाधवः श्यामललक्ष्मभङ्ग्या ।
0803@2    तारावधूलोचनचुम्बनेन लीलाविलीनाञ्जनबिन्दुरिन्दुः ॥ ०८०३॥

0804@1   अथोपगूढे शरदा शशाङ्के प्रावृड् ययौ शान्ततडित्कटाक्षा ।
0804@2    कासां न सौभाग्यगुणोऽङ्गनानां नष्टः परिभ्रष्ट्पयोधराणाम् ॥ ०८०४॥

0805@1   अदः समित्संमुखवीरयौवत- त्रटद्भुजाकम्बुमृणालहारिणी ।
0805@2    द्विषद्गणस्त्रैणदृगम्बुनिर्झरे यशोमरालावलिरस्य खेलति ॥ ०८०५॥

0806@1   अदण्डनमदण्ड्यानां दण्ड्यानां चापि दण्डनम् ।
0806@2    अग्राह्याग्रहणं चैव ग्राह्याणां ग्रहणं तथा ॥ ०८०६॥

0807@1   अदण्ड्यान् दण्डयन् राजा दण्ड्यांश्चैवाप्यदण्डयन् ।
0807@2    अयशो महदाप्नोति नरकं चैव गच्छति ॥ ०८०७॥

0808@1   अदत्तं नादत्ते कृतसुकृतकामः किमपि यः शुभश्रेणिस्तस्मिन् वसति
कलहंसीव कमले ।
0808@2    विपत् तस्माद् दूरं व्रजति रजनीवाम्बरमणेर्विनीतं विद्येव
त्रिदिवशिवलक्ष्मीर्भजति तम् ॥ ०८०८॥

0809@1   अदत्तदोषेण भवेद् दरिद्रो दरिद्रदोषेण करोति पापम् ।
0809@2    पापादवश्यं नरकं प्रयाति पुनर्दरिद्रः पुनरेव पापी ॥ ०८०९॥

0810@1   अदत्तभुक्तमुत्सृज्य धनं सुचिररक्षितम् ।
0810@2    मूषका इव गच्छन्ति कदर्याः स्वक्षये क्षयम् ॥ ०८१०॥

0811@1   अदत्तानामुपादानं हिंसा चैवाविधानतः ।
0811@2    परदारोपसेवा च शारीरं त्रिविधं स्मृतम् ॥ ०८११॥

0812@1   अदत्तेत्यागता लज्जा दत्तेति व्यथितं मनः ।
0812@2    धर्मस्नेहान्तरे न्यस्ता दुःखिताः खलु मातरः ॥ ०८१२॥

0813@1   अदनस्पृहया दुरीश्वराणां सदन्द्वारि वितर्दिमाश्रयन्ताम् ।
0813@2    अपुनर्भवसाधनं शरीरं जरयामो वयमों नमः शिवाय ॥ ०८१३॥

0814@1   अदभ्रमभ्रोपलपट्टकेषु ये शितीक्रियन्ते मदनेन पत्रिणः ।
0814@2    तडिल्लता तन्निकषोत्थपावक- स्फुलिङ्गभङ्गीं ललिताङ्गि सेवते ॥ ०८१४॥

0815@1   अदम्भा हि रम्भा विलक्षा च लक्ष्मीर्घृताची ह्रिया चीरसंच्छादितास्या ।
0815@2    अहो जायते मन्दवर्णाप्यपर्णा समाकर्ण्य तस्या गुणस्यैकदेशम् ॥ ०८१५॥

0816@1   अदयं घर्ष शिलायां दह वा दाहेन भिन्धि लौहेन ।
0816@2    हे हेमकार कनकं म मां गुञ्जाफलैस्तुलय ॥ ०८१६॥

0817@1   अदय दशसि किं त्वं बिम्बबुद्ध्याधरं मे भव चपल निराशः
पक्वजम्बूफलानाम् ।
0817@2    इति दयितमवेत्य द्वारदेशाप्तमन्या निगदति शुकमुच्चैः
कान्तदन्तक्षतौष्ठी ॥ ०८१७॥

0818@1   अदर्शनादापतितः पुनश्चादर्शनं गतः ।
0818@2    न त्वासौ वेद न त्वं तं कः सन् कमनुशोचसि ॥ ०८१८॥

0819@1   अदर्शनादापतिताः पुनश्चादर्शनं गताः ।
0819@2    न ते तव न तेषां त्वं तत्र का परिदेवना ॥ ०८१९॥

0820@1   अदर्शने दर्शनमात्रकामा दृष्टौ परिष्वङ्गरसैकलोला ।
0820@2    आलिङ्गितायां पुनरायताक्ष्याम् आशास्महे विग्रहयोरभेदम् ॥ ०८२०॥

0821@1   अदाक्षिण्यादतीवोग्राः पवना इव दुर्जनाः ।
0821@2    गुरूनपि प्रतिक्षेप्तुं प्रयतन्ते क्षमाभृतः ॥ ०८२१॥

0822@1   अदाता पुरुषस्त्यागी दाता त्यागी च नित्यशः ।
0822@2    इति ज्ञात्वा स्वयं बुद्धया धनं दद्यात् पुनः पुनः ॥ ०८२२॥

0823@1   अदाता पुरुषस्धनं संत्यज्य गच्छति ।
0823@2    दातारं कृपणं मन्ये मृतोऽप्यर्थं न मुञ्चति ॥ ०८२३॥

0824@1   अदातारं दातृप्रवरमनयं विश्वविनयं विरूपं रूपाढ्यं
विगतजयिनं विश्वजयिनम् ।
0824@2    अकुल्यं कुल्यं त्वामहमवदमाशापरवशात् मृषावादेत्युक्तिस्त्वयि खलु
मृषावादिनि मयि ॥ ०८२४॥

0825@1   अदाता वंशदोषेण कर्मदोषाद् दरिद्रता ।
0825@2    उत्मादो मातृदोषेण पितृदोषेण मूर्खता ॥ ०८२५॥

0826@1   अदातृमानसं क्वापि न स्पृशन्ति कवेर्गिरः ।
0826@2    दुःखायैवातिवृद्धस्य विलासास्तरुणीकृताः ॥ ०८२६॥

0827@1   अदानमीषद् दानं च किंचित् कोपाय दर्धियाम् ।
0827@2    सम्पूर्णदानं प्रकृतिर्विरामो वैरकारणम् ॥ ०८२७॥

0828@1   अदान्तस्याविनीतस्य वृथापण्डितमानिनः ।
0828@2    न गुणाय भवन्ति स्म नटस्येवाजितात्मनः ॥ ०८२८॥

0829@1   अदाहि यस्तेन दशार्धबाणः पुरा पुरारेर्नयनालयेन ।
0829@2    न निर्दहंस्तं भवदक्षिवासी न वैरशुद्धेरधुनाधर्मणः ॥ ०८२९॥

0830@1   अदीप्तेऽग्नौ हतो होमो हता भुक्तिरसाक्षिका ।
0830@2    उपजीव्या हता कन्या स्वार्थे पाकक्रिया हता ॥ ०८३०॥

0831@1   अदीर्घं कालमापन्नः प्रश्रयं युवतेः स्मरः ।
0831@2    प्रगल्भ्यते मनस्येव मुघं वपुषि जायते ॥ ०८३१॥

0832@1   बिभेत्यङ्गार्पणे वाच्छत्यालिख्यातां रतिं प्रिये ।
0832@2    उक्तप्रत्युक्तसंमूढा संमुखं न निरीक्षते ॥ ०८३२॥

0833@1   रतचूतफलोत्पाकरसैः कान्तं न धिन्वती ।
0833@2    बाला निदाघलक्ष्मीव तापयत्येव केवलम् ॥ ०८३३॥

0834@1   अदीर्घदर्शिभिः क्रूरैर्मूढैरिन्द्रियसायकैः ।
0834@2    हमद्भिः क्रियते कर्म रुदद्भिरनुभूयते ॥ ०८३४॥

0835@1   अदीर्घसूत्रः स्मृतिमान् कुतज्ञो नीतिशास्त्रवित् ।
0835@2    धीमानायतिदर्शी च मन्त्री राज्ञः सुसंनिधिः ॥ ०८३५॥

0836@1   अदुर्गविषयः कस्य नारेः परिभवास्पदम् ।
0836@2    अदुर्गोऽनाश्रयो राजा पोतच्युतमनुष्यवत् ॥ ०८३६॥

0837@1   अदृष्टापतितां भार्यां मूढो यस्तु परित्यजेत् ।
0837@2    सप्तजन्मनि स स्त्रीत्वं लभते नात्र संशयः ॥ ०८३७॥

0838@1   अदुष्टापतितां भार्यां यौवने यः परित्यजेत् ।
0838@2    स जीवनान्ते स्त्रीत्वं च वन्ध्यत्वं च समाप्नुयात् ॥ ०८३८॥

0839@1   अदूरगमनं तीर्थम् अदेहदमनं तपः ।
0839@2    अनम्भःसंभवं स्नानं मातुश्चरणपङ्कजम् ॥ ०८३९॥

0840@1   अदृष्यन्ति पुरस्तेन खेलाः खञ्जनपङ्क्तयः ।
0840@2    अस्मय्रन्त विनिःश्वस्य प्रियानयनविभ्रमाः ॥ ०८४०॥

0841@1   अदृष्टगुणदोषाणाम् अधृतानां च कर्मणाम् ।
0841@2    नान्तरेण क्रियां तेषां फल्मिष्टं प्रवर्तते ॥ ०८४१॥

0842@1   अदृष्टपूर्वः कण्ठोऽयं कान्ताया भुवन्त्रये ।
0842@2    यस्माद्विणानिनादस्य समुद्भूतिर्विभाव्यते ॥ ०८४२॥

0843@1   अदृष्टपूर्वमस्माभिर्यदेतद्दृश्यतेऽधुना ।
0843@2    विषं विषधरैः पीतं मूर्छिताः पथिकाङ्गनाः ॥ ०८४३॥

0844@1   अदृष्टपूर्वानादाय भावानपरिशङ्कितान् ।
0844@2    इष्टानिष्टान् मनुष्याणाम् अस्तं गच्छन्ति रात्रयः ॥ ०८४४॥

0845@1   अदृष्टपूर्वा बहवः सहायाः सर्वे पदस्थस्य भवन्ति वश्याः ।
0845@2    अर्थाद्विहीनस्य पदच्युतस्य भवन्ति काले स्वजनोऽपि शत्रुः ॥ ०८४५॥

0846@1   अदृष्टमुखभङ्गस्य युक्तमन्धस्य याचितुम् ।
0846@2    अहो बत महत् कष्टं चक्षुष्मानपि याचते ॥ ०८४६॥

0847@1   अदृष्टव्यापारं गतवति दिनानामधिपतौ यशः शेषीभूते शशिनि
गतधाम्नि ग्रहगणे ।
0847@2    तथान्धं संजातं जगदुपनते मेघसमये यथामी गण्यन्ते तमसि
पटवः कीटमणयः ॥ ०८४७॥

0848@1   अदृष्टे दर्शनोत्कण्ठा दृष्टे विच्छेदभीरुता ।
0848@2    तदृष्टेन न दृष्टेन भत्रता लभ्यते मुखम् ॥ ०८४८॥

0849@1   अदेशकालार्थमनायतिक्षमं यदप्रियं लाघवकारि चात्मनः ।
0849@2    विचिन्त्य बुद्ध्या मुहुरप्यवैम्यहं न तद्वचो हालहलं हि तद्विषम्
॥ ०८४९॥

0850@1   अदेशकाले यद् दानम् अपात्रेभ्यश्च दीयते ।
0850@2    असत्कृतमवज्ञातं तत्तामसमुदाहृदम् ॥ ०८५०॥

0851@1   अदेशस्थो हि रिपुणा स्वल्पकेनापि हन्यते ।
0851@2    ग्राहोऽल्पीयानपि जले जलेन्द्रमपाइ कर्षति ॥ ०८५१॥

0852@1   अदैवं दैवतं कुर्युर्दैवतं चाप्यदैवतम् ।
0852@2    लोकपालान् सृजेयुश्च लोकानन्यांस्तथा द्विजः ॥ ०८५२॥

0853@1   अदोषाद्दोषाद्वा त्यज्ति विपिने तां यदि भवान् अभ्रद्रं भद्रं वा
त्रिभुवनपते त्वां वदतु कः ।
0853@2    इदं क्रूरं मे स्मरति हृदयं यत् किल तया त्वदर्थ कान्तारे कुलतिलक
नात्मापि गणितः ॥ ०८५३॥

0854@1   अद्भिः शुध्यन्ति वस्त्राणि मनः सत्येन शुध्यति ।
0854@2    अहिंसया च भूतात्मा बुद्धिर्ज्ञानेन शुध्यति ॥ ०८५४॥

0855@1   अद्भिर्गात्राणि शुध्यन्ति मनः सत्येन शुध्यति ।
0855@2    विद्यातपोभ्यां भूतात्मा बुद्धिर्ज्ञानेन शुध्यति ॥ ०८५५॥

0856@1   अद्भुतस्तक्र्पाथोधिरगाधी यस्य वर्धकः ।
0856@2    अक्षपादोऽतमःस्पृष्टस्त्वकलङ्कः कलानिधिः ॥ ०८५६॥

0857@1   अद्भ्यो ऽग्निर्ब्रह्मतःक्षत्रम् अश्मनो लोहमुत्थितम् ।
0857@2    तेषां सर्वत्रगं तेजः स्वासु योनिषु साम्यति ॥ ०८५७॥

0858@1   अद्यतनो योद्धव्ये शकुनो विहयाय याक्रिकविरुद्वः ।
0858@2    दिवसान्तरिते युद्धे क्षेमः प्रास्थानिकः शकुनः ॥ ०८५८॥

0859@1   अद्य धारा सदाधारा सदालम्बा सरस्वती ।
0859@2    पण्डिता मण्डिताः सर्वे भोजराजे भुवं गते ॥ ०८५९॥

0860@1   अद्य प्रभृत्यवनताङ्गि तवास्मि दासः क्रीतस्तपोभिरिति वादिनि
चन्द्रमौलौ ।
0860@2    अह्नाय सा नियमजं क्लममुत्ससर्ज क्लेशः फलेन हि पुनर्नवतां विधत्ते
॥ ०८६०॥

0861@1   अद्य भोमिदिनं सत्यं सत्यमप्रस्तुतं तव ।
0861@2    तथापि दूति गन्तव्यं नार्तः कालमपेक्षते ॥ ०८६१॥

0862@1   अद्य मे सफलमायतनेत्रे जीवितं मदनसंश्रयभावम् ।
0862@2    आगतासि भवनं मम यस्मात् स्वागतं तव वरोरु निषीद ॥ ०८६२॥

0863@1   अद्य यावदपि येन निबद्धौ न प्रभू विचलितुं बलिविन्ध्यौ ।
0863@2    आस्थितावितथतागुणपाशस्त्वादृशा स विदुषा दुरपासः ॥ ०८६३॥

0864@1   अद्य शीतं वरिवर्ति सरीसर्ति समीरणः ।
0864@2    अपत्नीको मरीमर्ति नरीनर्ति कुचोष्णवान् ॥ ०८६४॥

0865@1   अद्य स प्रवसतीति सुभ्रुवः श्रोत्रसीमनि विजृम्भिते ध्वनौ ।
0865@2    सद्य एव निजपाणिगुम्फिते पुष्पदामनि महोरगभ्रमः ॥ ०८६५॥

0866@1   अद्य सुन्दरि कलिन्दनन्दिनी- तीरकुञ्जभुवि केलिलम्पटः ।
0866@2    वादयन् मुरलिकां मुहुर्मुहुर्माधवो हरति मामकं मनः ॥ ०८६६॥

0867@1   अद्य स्वर्गवधूगणे गुणमय त्वत्कीर्तिमिन्दूज्जवलाम् उच्चैर्गायति
निष्कलङ्किमदशामादास्यते चन्द्रमाः ।
0867@2    गीताकर्णनमोदमुक्तयवसग्रासाभिलाषो वद स्वामिन्नङ्कमृगः कियन्ति हि
दिनान्येतस्य वर्तिष्यते ॥ ०८६७॥

0868@1   अद्य स्वां जननीमकारणरुषा प्रातः सुदूरं गतां प्रत्यानेतुमितो गतो
गृहपतिः क्षुत्वैव मध्यंदिने ।
0868@2    पङ्गुत्वेन शरीरजर्जरतया प्रायः स लक्ष्याकृतिर्दृष्टोऽसौ भवता
न किं पथिक हे स्थित्वा क्षणं कथ्यताम् ॥ ०८६८॥

0869@1   अद्यापि कोकनदचारुसरेखहस्तां तां शातकुम्भकलशस्तनचारुगात्रीम् ।
0869@2    बिम्बाधरीं विषमबाणनिपीडिताङ्गीं संचिन्तये द्व्यणुकमध्यतनुप्रकाशाम्
॥ ०८६९॥

0870@1   अद्यापि कोपविमुखीकृतगन्तुकामा नोक्तं वचः प्रतिददाति यदैव वक्त्रम् ।
0870@2    चुम्बामि रोदति भृशं पतितोऽस्मि पादे दासस्तव प्रियतमे भज मां
स्मरामि ॥ ०८७०॥

0871@1   अद्यापि चाटुशतदुर्ललितोचितार्थं तस्याः स्मरामि सुरतक्लमविह्वलायाः ।
0871@2    अव्यक्तनिःस्वनितकातरक्थ्यमान- संकीर्णवर्णरुचितं वचनं प्रियायाः
॥ ०८७१॥

0872@1   अद्यापि तत्कनककुण्डलघृष्टगण्डम् आस्यं स्मरामि विपरीतरताभियोगे ।
0872@2    आन्दोलनश्रमजलस्फुटसान्द्रबिन्दु- मुक्ताफलप्रकरविच्छुरितं प्रियायाः
॥ ०८७२॥

0873@1   अद्यापि तत्कनकगौरकृताङ्गरागं प्रस्वेदबिन्दुविततं वद्नं प्रियायाः ।
0873@2    अन्ते स्मरामि रतिखेदविलोलनेत्रं राहूपरागपरिमुक्तमिवेन्दुबिम्बम् ॥ ०८७३॥

0874@1   अद्यापि तत्कनकरेणुघनोरुदेशे न्यस्तं स्मरामि नखरक्षतलक्ष्म तस्याः ।
0874@2    आकृष्टहेमरुचिराम्बर्मुत्थिताया लज्जावशात् करधृतं च ततो
व्रजन्त्याः ॥ ०८७४॥

0875@1   अद्यापि तत्कमलरेणुसुगन्धगन्धि तत्प्रेमवारि मकरध्वजपातकारि ।
0875@2    प्राप्नोम्यहं यदि पुनः सुरतैकतीर्थं प्राणांस्त्यजामि नियतं
तदवाप्तिहेतोः ॥ ०८७५॥

0876@1   अद्यापि तत्कृतकचग्रहमाग्रहेण दन्तैर्मया दशनवाससि खण्ड्यमाने ।
0876@2    तस्या मनाङ्मुकुलिताक्षमलक्ष्यमाण- सीत्कारगर्भमसकृद्वदनं
स्मरामि ॥ ०८७६॥

0877@1   अद्यापि तत्तरलतारकिताक्षमास्यम् आलिप्रचन्दनरसाहितशोभमस्याः ।
0877@2    कस्तूरिकातिलकतारकिताभिराम- गण्डस्थलद्युति मुहुर्मनसा स्मरामि ॥ ०८७७॥

0878@1   अद्यापि तत्प्रणयभङ्गुरदृष्टिपातं तस्याः स्मरामि
रतिविभ्रमगात्रभङ्गम् ।
0878@2    वस्त्राञ्चलस्खलनचारुपयोधरान्तं दन्तच्छदं
दशनखण्डनमण्डनं च ॥ ०८७८॥

0879@1   अद्यापि तत्सपरिवेषशशिप्रकाशम् आस्यं स्मरामि जड्गात्रविवर्तनेषु ।
0879@2    तद्वेलदुज्ज्वलकराङ्गुलिजालगुम्फ- दोः कन्दलीयुगलकं दयितं प्रियायाः
॥ ०८७९॥

0880@1   अद्यापि तत्सुरतकेलिनिरस्त्रयुद्धं बन्धोपबन्धपतनोत्थितशून्यहस्तम् ।
0879@2    दन्तौष्ठपीडननखक्षतरक्तसिक्तं तस्याः स्मरामि
रतिबन्धुरनिष्ठुरत्वम् ॥ ०८७९॥

0881@1   अद्यापि तत्सुरतकेलिविमर्दखेद- संजातघर्मकणविस्फुरितं प्रियायाः ।
0881@2    आपाण्डुरं तरलतारनिमीलिताक्षं वक्त्रं स्मरामि परिपूर्णनिशाकराभम्
॥ ०८८१॥

0882@1   अद्यापि तद्वदनपङ्कजगन्धलुब्ध- भ्राम्यद्द्विरेफचयचुम्बितगण्डयुग्मम्
।
0882@2    लीलावधूतकरपल्लवकङ्कनानां क्वाणो विमूर्च्छति मनः स्तुतरां मदीयम्
॥ ०८८२॥

0883@1   अद्यापि तद्विकसिताम्बुजमध्यगौरं गोरोचनातिलकभासुरफालरेखम् ।
0883@2    ईषन्मदालसविघूर्णितदृष्टिपातं तस्या मुखं प्रति मनो मम गच्छतीदम्
॥ ०८८३॥

0884@1   अद्यापि तन्नयनकज्जलमुज्ज्वलास्यं विश्रान्तकर्णयुगलं परिहासहेतोः ।
0884@2    पश्ये तवात्मनि नवीनपयोधराभ्यां क्षीणं वपुर्यदि विनश्यति नो न
दोषः ॥ ०८८४॥

0885@1   अद्यापि तन्मदनकार्मुकभङ्गुरभ्रु- दन्तद्युतिप्रकरकर्बुरिताधरोष्ठम् ।
0885@2    कर्णावसक्तपुलकोज्ज्वलदन्तपत्रं तस्याः पुनः पुनरपीह मुखं स्मरामि
॥ ०८८५॥

0886@1   अद्यापि तन्मनसि सम्परिवर्तते मे रात्रौ मयि क्षुतवति क्षितिपालपुत्र्या ।
0886@2    जीवेति मङ्गलवचः परिहृत्य कोपात् कर्णे कृतं कनकपत्रमनालपन्त्या
॥ ०८८६॥

0887@1   अद्यापि तां कनककङ्कणभूषिताग्र- हस्तां च वक्त्रकमलेन
सुनिर्जितेन्दुम् ।
0887@2    लीलावर्तीं सुरतखेदनिमीलिताक्षीं ध्यायामि चेतसि मदाकुललालसाङ्गीम्
॥ ०८८७॥

0888@1   अद्यापि तां कनककान्तिमदालसाङ्गीं व्रीडोत्सुकां निपतितामिव चेष्टमानाम् ।
0888@2    अङ्गाङ्गसङ्गपरिचुम्बनजातमोहां तां जीवनौषधिमिव प्रमधां
स्मरामि ॥ ०८८८॥

0889@1   अद्यापि तां कनकचम्पकदामगौरीं फुल्लारविन्दवदनां तनुरोमराजीम् ।
0889@2    सुप्तोत्थितां मदनविह्वलसालसाङ्गीं विद्यां प्रमादगलितामिव चिन्तयामि
॥ ०८८९॥

0890@1   अद्यापि तां कनकपत्रसनाथकर्णाम् उत्तुङ्गकर्कशकुचार्पिततारहाराम् ।
0890@2    काञ्चीनिपुञ्जितविशालनितम्बबिम्बाम् उद्दाननूपुररणच्चरणां स्मरामि
॥ ०८९०॥

0891@1   अद्यापि तां कटिसमार्पितवामपाणिम् आकुञ्चितैकचरणाग्रनिरुद्धभूमिम् ।
0891@2    स्तम्भावलम्बितभुजां पथि मां व्रजन्तं पश्यामि
बन्धुरितकंधरमीक्षमाणाम् ॥ ०८९१॥

0892@1   अद्यापि तां कुटिलकुन्तलकेशपाशाम् उन्तिद्रतामरसपत्रविशालनेत्राम् ।
0892@2    उत्तुङ्गपीवरपयोधरकुङ्मलाढ्यां ध्यायामि चेतसि यथैव गुरूपदेशम्
॥ ०८९२॥

0893@1   अद्यापि तां क्षणवियोगविषोपमे यां सङ्गे पुनर्बहुतराममृताभिषेकाम् ।
0893@2    तां जीवधारणकरीं मदनातपत्राम् उद्धृत्तकेशनिवहां सुदतीं स्मरामि
॥ ०८९३॥

0894@1   अद्यापि तां क्षितितले वरकामिनीनां सर्वाङ्गसुन्दरतया प्रथमैकरेखाम् ।
0894@2    श‍ृङ्गारनाटकरसोत्तमपानपात्रीं कान्तां स्मरामि कुसुमायुधबाणखिन्नाम्
॥ ०८९४॥

0895@1   अद्यापि तां गतिनिराकृतराजहंसीं धम्मिल्लनिर्जितकलापमयूखभासाम् ।
0895@2    मत्तश्रिया मदचकोरविलोलनेत्रां संचिन्तयामि कलकण्ट्जसमानकण्ठाम्
॥ ०८९५॥

0896@1   अद्यापि तां गमनमित्युदितं मदीयं श्रुत्वैव भीरुहरिणीमिव
चञ्चलाक्षीम् ।
0896@2    वाचः स्खलद्विगलदश्रुहलाकुलाक्षीं संचिन्तयामि गुरुशोकविनम्रवक्त्राम्
॥ ०८९६॥

0897@1   अद्यापि तां गलितबन्धनकेशपाशां स्रस्तस्रजं
स्मितसुधामधुराधरौष्ठीम् ।
0897@2    पीनोन्नतस्तनयुगोपरिचारुचुम्बन्- मुक्तावलीं रहसि लोलदृशं स्मरामि
॥ ०८९७॥

0898@1   अद्यापि तां चिरयिते मयि तन्निवासं रात्रौ समागतवतीं परिवर्तमानाम् ।
0898@2    गत्वा स्मितं किमपि चण्चलितां निषण्णां सख्या समागतवतीमधिकं
स्मरामि ॥ ०८९८॥

0899@1   अद्यापि तां जगति वर्णयितुं न कश्चिच्छक्नोत्यदृष्टसदृशीं
च परिग्रहं मे ।
0899@2    दृष्टं द्वयोः सदृशयोः खलु येन रूपं शक्तो भवेद्यदि स एव
नरो न चान्यः ॥ ०८९९॥

0900@1   अद्यापि तां जघनदर्शनलालसेन कृष्टं मया निवसनांचलमेकपार्श्वात् ।
0900@2    पूज्य स्थितामपि ततो मुहुराकृषन्तीं मन्दाक्षसंकुचितनूत्नमुखीं
स्मरामि ॥ ०९००॥

0901@1   अद्यापि तां झटिति वक्रितकन्धराग्रां निक्षिप्तपाणिकमलां च
नितम्बमिम्बे ।
0901@2    वासांसपार्श्वलसदुल्बणकेशपाशां पश्यामि मां प्रति दृशं बहुशः
क्षिपन्तीम् ॥ ०९०१॥

0902@1   अद्यापि तां धवलवेश्मनि रत्नदीप- मालामयूखपटलैर्दलितान्धकारे ।
0902@2    प्राप्तोद्यमे रहसि संमुखदर्शनार्थं लज्जाभयार्तनयनामनुचिन्तयामि
॥ ०९०२॥

0903@1   अद्यापि तां नखपदं स्तनमण्डले यद् दत्तं मयास्यमधुपानविमोहितेन ।
0903@2    उद्भिन्नरोमपुलकैर्बहुभिः समन्ताज्जागर्ति रक्षति विलोकयति स्मरामि
॥ ०९०३॥

0904@1   अद्यापि तां न खलु वेद्मि किमीशपत्नी शापं गता सुरपतेरथ
कृष्णलक्ष्मीः ।
0904@2    धत्रैव किं नु जगतः परिमोहनाय सा निर्मिता युवतिरत्नदिदृक्षया
वा ॥ ०९०४॥

0905@1   अद्यापि तां नववयःश्रियमिन्दुवक्त्रां उत्तुङ्गपीवरपयोधरभारखिन्नाम् ।
0905@2    सम्पीड्य बाहुयुगलेन पिबामि वक्त्रां प्रोन्मत्तवन्मधुकरः कमलं यथेष्टम्
॥ ०९०५॥

0906@1   अद्यापि तां निजवपुःकृशवेदिमध्याम् उत्तुङ्गसंभृतसुधास्तनकुम्भयुग्माम्
।
0906@2    नानाविचित्रकृतमण्डनम्ण्डिताङ्गीं सुप्तोत्थितां निशि दिवा न हि विस्मरामि
॥ ०९०६॥

0907@1   अद्यापि तां निधुवनक्लमनिःसहाङ्गीम् आपाण्डुगण्डपतितालककुन्तलालीम् ।
0907@2    प्रच्छन्नपापकृतमन्तरिवावहन्तीं कण्ठावसक्तमृदुबाहुलतां
स्मरामि ॥ ०९०७॥

0908@1   अद्यापि तां निधुवने मधुपानरक्तां लीलाधरां कृशतनुं
चपलायताक्षीम् ।
0908@2    काश्मीरपङ्कमृगनाभिकृताङ्गरागां कर्पूरपूगपरिपूर्णमुखीं स्मरामि
॥ ०९०८॥

0909@1   अद्यापि तां निभृतवक्त्रकमापतन्तं मां द्वारि वीक्ष्य सहसैव मिषेण
सुप्ताम् ।
0909@2    मन्दं मयि स्पृशति कण्टकिताङ्गयष्टिम् उत्फुल्लगल्लफलकां बहुशः
स्मरामि ॥ ०९०९॥

0910@1   अद्यापि तां नृपतिशेखरराजपुत्रीं सम्पूर्णयौवनमदालसघूर्णनेत्रीम् ।
0910@2    गन्धर्वयक्षसुरकिन्नर्नागकन्यां स्वर्गादहो निपतितामिव चिन्तयामि
॥ ०९१०॥

0911@1   अद्यापि तांप्रणयिनीं मृगशावकाक्षीं पीयूषपूर्णकुचकुम्भयुगं वहन्तीम् ।
0911@2    पश्याम्यहं यदि पुर्नदिवसावसाने स्वर्गापवर्गनरराजसुखं त्यजामि
॥ ०९११॥

0912@1   अद्यापि तां प्रथमतो वरसुन्दरीणां स्नेहैकपात्रघटितामवनीशपुत्रीम् ।
0912@2    हंहो जना मम वियोगहुताशनोऽयं सोढुं न शक्यत इति प्रतिचिन्तयामि
॥ ०९१२॥

0913@1   अद्यापि तां प्रथममेव गतं विरागं निर्भर्त्स्य
रोषपरुषैर्वचनैर्मुहुर्माम् ।
0913@2    आन्दोलनेन च नितम्बसहायवृत्त्या सम्चिन्तयामि रत्ये सुदतीमभीक्ष्णम्
॥ ०९१३॥

0914@1   अद्यापि तां प्रथमसंगमजातलज्जां बालां रसेन पतिते मयि मन्दपीठे ।
0914@2    फूर्कारकम्पितशिखातरलप्रदीपं कर्णोत्पलेन विनिवारयतीं स्मरामि
॥ ०९१४॥

0915@1   अद्यापि तां भुजलतार्पितकण्ठपाशां वक्षःस्थलं मम पिधाय
पयोधराभ्याम् ।
0915@2    ईषन्निमीलितसलीलविलोचनान्तां पश्यामि मृग्धवदनां वदनं पिबन्तीम्
॥ ०९१५॥

0916@1   अद्यापि तां मदनमन्दिरवैजयन्तीम् अन्तर्गृहे विवसनां दधतीं निशान्ते ।
0916@2    अङ्गैरनङ्गविसरैर्मम गाढ्मङ्गम् आलिङ्ग्य केलिशयने शयितां स्मरामि
॥ ०९१६॥

0917@1   अद्यापि तां मम मनःपरितापशान्त्यै चक्षुर्विशुद्धतटिनीमलसालसाङ्गीम् ।
0917@2    श्रीखण्डखण्डखचिताचितगात्रयिष्टं तन्वीं सदा हृदयहर्षनिधिं
स्मरामि ॥ ०९१७॥

0918@1   अद्यापि तां मयि कपाटसमीपलीने मन्मार्गदत्तदृशमाननदत्तहस्ताम्
मद्गोत्रचिह्नितपदं मृदुकाकलीभिः किंचित्तरङ्गमनसं मनसा स्मरामि ॥

0919@1    अद्यापि तां मयि कृतागसि दृष्टभावां भाषां लपत्यपि
मुहुर्निगृहीतवाचम् ।
0919@2    रामां विरुद्धघनमन्युसबाष्पकण्ठां निःश्वासशुष्यदधरां रुदतीं
स्मरामि ॥ ०९१९॥

0920@1   अद्यापि तां मयि गते चिरकोपयन्तीं यान्तीं समागतवतीं परिवर्तमानाम् ।
0920@2    ऊर्ध्वस्थितां किमपि मञ्चतलं निषण्णां शय्यां समाश्रतवतीमधिकं
स्मरामि ॥ ०९२०॥

0921@1   अद्यापि तां मयि दृशं तुदतीं स्मरामि स्मेरां स्मरद्वरकरां मधुरां
सुताराम् ।
0921@2    अत्युद्बलां सुरतलां कुटिलां सुशीलां निष्पन्दमन्दसमदप्रमदप्रसादाम्
॥ ०९२१॥

0922@1   अद्यापि तां मयि निमीलितचारुनेत्रे कोऽयं वदेत्यभिहितां वदतीं
सखीभिः ।
0922@2    मातर्न विद्य इति सस्मितमुल्लसन्तीम् उत्फुल्लगण्डफलकां नितरां स्मरामि
॥ ०९२२॥

0923@1   अद्यापि तां मसृणचन्दनपङ्कमिश्र- कस्तूरिकापरिमलोत्थविसर्पिगन्दाम् ।
0923@2    अन्योन्यचञ्चुपुटचुम्बनलग्नपक्ष्म - युग्माभिरामनयनां शयने
स्मरामि ॥ ०९२३॥

0924@1   अद्यापि तां मुखगतैररुणैः कराग्रैरापृच्छ्यमानमपि मां न
विभाषयन्तीम् ।
0924@2    तद्वाष्पपूरितदृशं बहु निःश्वसन्तीं चिन्ताकुलां किमपि नम्रमुखीं
स्मरामि ॥ ०९२४॥

0925@1   अद्यापि तां पुनः कमलायताक्षीं पश्यामि पीवरपयोधरभारखिन्नाम् ।
0925@2    सम्पीड्य बाहुयुगलेन पिबामि वक्त्रम् उन्मत्तवन्मधुकरः कमलं यथेष्टम्
॥ ०९२५॥

0926@1   अद्यापि तां यदि पुनः श्रवणायताक्षीं पश्यामि दीर्घविरहज्वरिताङ्गयष्टिम्
।
0926@2    अङ्गैरहं समुपगूह्म ततोऽतिगाढं नोन्मीलयामि नयने न च तां
त्यजामि ॥ ०९२६॥

0927@1   अद्यापि तां रहसि दर्पणमीक्षमाणाम् दृष्ट्वा स्फुटं प्रतिनिधिं मयि
पृष्ठलीने ।
0927@2    पश्यामि वेपथुमतीं च सुविभ्रमां च लज्जाकुलां च समुदं
जितमन्मथां च ॥ ०९२७॥

0928@1   अद्यापि तां विधृतकज्जललोलनेत्रां पृथ्वीं प्रभूतकुसुमाकुलकेशपाशाम् ।
0928@2    सिन्दूरसंलुलितमौक्तिकदन्तकान्तिम् आबद्धहेमकटकां रहसि स्मरामि
॥ ०९२८॥

0929@1   अद्यापि तां विधृतककज्जललोलनेत्रां पृथ्वीं प्रभूतकुसुमाकुलकेशपाशाम्
।
0929@2    सिन्दूरसंलुलितमौक्तिकदन्तकान्तिम् आबद्धहेमकटकां रहसि स्मरामि
॥ ०९२९॥

0930@1   अद्यापि तां विरहवह्रि निपोडिताङ्गीं तन्वीं कुरङ्गनयनां सुरतैकपात्रीम्
।
0930@2    नानाविचित्रकुतमण्डनमावहन्तीं तां राजहंसगमनां सुदतीं स्मरामि
॥ ०९३०॥

0931@1   अद्यापि तां विहसीतां काचभारनम्रां मुक्ताकलापधवलीकृतकण्ठदेशाम् ।
0931@2    तत्केलिमन्दरगिरौ कुसुमायुधस्य कान्तां स्मरामि रुचिरोज्ज्वलपुष्पकेतुम्
॥ ०९३१॥

0932@1   अद्यापि तां शशिमुखीं नवयौवनाढ्यां पीनस्तनीं पुनरहं यदि
गौरकान्तिम् ।
0932@2    पश्यामि मन्मथशरानलपीडिताङ्गीं गात्राणि सम्प्रति करोमि सुशीतलानि
॥ ०९३२॥

0933@1   अद्यापि तां शिखरचारुवलक्षदन्तैर्मुख्यानि कुन्दमुकुलानि जितां च
साध्वीम् ।
0933@2    संचिन्तयामि सततं प्रविलोलिचित्तां कामेषुनीरजदृशं वनजावतंसाम्
॥ ०९३३॥

0934@1   अद्यापि तां समपनीतनितम्बवस्त्रां श्यामां च साध्वसरसाकुलविह्वलाङ्गीम्
।
0934@2    एकेन पाणिकमलेन पिधाय गृह्यम् अन्येन नाभिकुहरं दधतीं स्मरामि
॥ ०९३४॥

0935@1   अद्यापि तां सललितश्लथकेशपाशाम् ईषत्समुन्मिषितघूर्णितवक्रनेत्राम् ।
0935@2    सुप्तोत्थितां विदधतीं मुहुरङ्गभङ्ग पश्यामि दष्टमधरं बहुशः
स्पृशन्तीम् ॥ ०९३५॥

0936@1   अद्यापि तां सुनिपुणं यतता मयापि दृष्टं न यत्सदृशतो वदनं
कदाचित् ।
0936@2    सौन्दर्यनिर्जितरति द्विजराजकान्ति कान्तामिहातिविमलत्वमहागुणेन ॥ ०९३६॥

0937@1   अद्यापि तां सुरतघूर्णनिमीलिताक्षीं स्रस्ताङ्गयष्टगलितांशुककेशपाशाम्
।
0937@2    श‍ृङ्गारवारिरुहकाननराहहंसीं जन्मान्तरेऽपि निधनेऽप्यनुचिन्तयामि
॥ ०९३७॥

0938@1   अद्यापि तां सुरतजागरघूर्णमान- तिर्यग्वलत्तरलतारक्दीर्घनेत्राम् ।
0938@2    श‍ृङ्गारसारकमलाकरराजहंसीं व्रीडाविनम्रवदनामुषसि स्मरामि
॥ ०९३८॥

0939@1   अद्यापि तां सुरतताण्डवसूत्रधारं दुर्वारदर्पजघनग्लपिताङ्गयष्टिम् ।
0939@2    अङ्गं रसैः समुपगुह्य कटिं दधानां किंचिन्निमीलनयनां मनसा
स्मरामि ॥ ०९३९॥

0940@1   अद्यापि तां सुरतताण्डवसूत्रधारीं पूर्णेन्दुसुन्दरमुखीं मदविह्वलाङ्गीम् ।
0940@2    तन्वीं विशालजघनस्तनभारनम्रां व्यालोलकुन्तलकलापवतीं स्मरामि
॥ ०९४०॥

0941@1   अद्यापि तां सुरतलब्धयशःपताकां लम्बालकां विरहपाण्डुरगण्डभित्तिम् ।
0941@2    स्वप्नेऽपि लोलनयनां क्षणदृष्टनष्टां विद्यां प्रमादगुणितामिव
संस्मरामि ॥ ०९४१॥

0942@1   अद्यापि तां सुरभिनिर्भरदन्तभाजं धावन्तमास्यकमलं चलचञ्चरीकम्
।
0942@2    किंचिच्चलल्ललितकुञ्चितवामनेत्रां पश्यामि केलिकमलेन निवारयन्तीम्
॥ ०९४२॥

0943@1   अद्यापि तां सुवदनां वलभौ निषण्णां तद्गेहसंनिधिपदे मयि
दृष्टमात्रे ।
0943@2    वीतोत्तरां प्रियसखीषु कुतस्मरासु लज्जाविलासहसितां हृदि चिन्तयामि
॥ ०९४३॥

0944@1   अद्यापि तां सुवदनां स्तनभारनभ्रां श्यामां च वामनयनां
रमणीयगात्रीम् ।
0944@2    निद्रालसामलकनिर्जितषट्पदालिं संचिन्तयामि सततं स्मरवैजयन्तीम्
॥ ०९४४॥

0945@1   अद्यापि तां सुशयितां क्षणविप्रबुद्धां निद्रालसां हृदि वहामि
कृताङ्गभङ्गाम् ।
0945@2    जृम्भावतीर्णमुखमारुतगन्धलब्ध- मुघभ्रमद्भ्रमरविभ्रमलोलनेत्राम्
॥ ०९४५॥

0946@1   अद्यापि तां स्तिमितवस्त्रमिवाङ्गलग्नां प्रौढप्रतापमदनानलतप्तदेहाम् ।
0946@2    बालामनाथशरणामनुकम्पनीयां प्राणाधिकां क्षणमहं न हि विस्मरामि
॥ ०९४६॥

0947@1   अद्यापि तानि स्मितमुखीं पुरुषायितेषु लम्बालकाकुलकपोललतां स्मरामि ।
0947@2    आन्दोलनश्रमजलाकुलविह्वलाङ्गीं श्वासोत्तरं च निभृतं च
मुहुर्वदन्तीम् ॥ ०९४७॥

0948@1   अद्यापि तानि परिवर्तितकंधराणि किंचित्क्षुतत्रुटितकञ्चुकजालकानि ।
0948@2    तस्या भुजाग्रलुलदुद्वलकुन्तलानि चित्ते स्फुरन्ति मम वक्रविलोचनानि
॥ ०९४८॥

0949@1   अद्यापि तानि मम चेतसि संस्फुरन्ति कर्णान्तसंगतकटाक्षनिरीक्षितानि ।
0949@2    तस्याः स्मरज्वरकराणि मदालसानि लीलाविलासबहुलानि विलोचनानि ॥ ०९४९॥

0950@1   अद्यापि तानि मम चेतसि संस्फुरन्ति बिम्बोष्ठदेशपरिकीर्णशुचिस्मतानि ।
0951@1   अद्यापि तानि मृदुवाक्यसुभाषितानि तिर्थग्विवर्त्तिनयनान्तनिरीक्षणानि
लीलालसाञ्चितगतानि शुचिस्मितानि तस्याः स्मरामि मदविभ्रमचेष्टितानि ॥

0952@1   अद्यापि तामनिभृतक्रममागतं च मां द्वारि वीक्ष्य शयने निमिषेण
सुप्ताम् ।
0952@2    मन्दं मयि स्पृशति कण्डकिताङ्गयष्टिम् उत्फुल्लगण्डफलकां बहुशः
स्मरामि ॥ ०९५२॥

0953@1   अद्यापि तामनुनयत्यपि चाटुपूर्वं कोपात् प्राकृतमुखीं मयि सापराधे ।
0953@2    आलिङ्गति प्रसभमुत्पुलकाङ्गयष्टिं मामेते दुःसहमिवोक्तवतीं स्मरामि
॥ ०९५३॥

0954@1   अद्यापि तामनुनयत्यपि मय्यसक्तां व्यावृत्त्य केलिशयने शयितां पराचीम् ।
0954@2    निद्राकुलामिव ममाभिमुखीभवन्तीं प्रातर्मदङ्गनिहितैकभुजां स्मरामि
॥ ०९५४॥

0955@1   अद्यापि तामभिविशालनितम्बबिम्बां गम्भीरनाभिकुहरां तनुमध्यभागाम् ।
0955@2    अम्लानकोमलमृणालसमानबाहुं लीलालसाञ्चितगतिं मनसा स्मरामि ॥ ०९५५॥

0956@1   अद्यापि तामरुणयत्यरुणेन्तरिक्षम् आपृच्छमानमपि नाम विधारयन्तीम् ।
0956@2    उत्थाप्य निश्चलदृशौ मम निःश्वसन्तीं चिन्ताकुलां किमपि नम्रमुखीं
स्मरामि ॥ ०९५६॥

0957@1   अद्यापि तामलमसीलितचारुनेत्रां लोलद्भुजावलयझंकृतिमावहन्तीम् ।
0957@2    वेल्लत्करोरुकुचमुन्नमितस्वकर्णे कण्डूयनं विदधतीं हृदि चिन्तयामि
॥ ०९५७॥

0958@1   अद्यापि तामवहितां मनसाचलेन संचिन्तयामि युवतीं मम जीविताशाम् ।
0958@2    नान्योपभुक्तनवयौवनभारसारां जन्मान्तरेऽपि मम सैव गतिर्यथा
स्यात् ॥ ०९५८॥

0959@1   अद्यापि तामविगणय्य कृतापराधम् आपादमूलपतितं सहसा चलन्तीम् ।
0959@2    वस्त्राञ्चलं मम करान्निजमाक्षिपन्तीं मा मेति रोषपरुषं वदतीं
स्मरामि ॥ ०९५९॥

0960@1   अद्यापि तामहमलज्जितपूर्वघृष्टे शय्यातले सुशयितां मदनोत्सवाय ।
0960@2    वीर्णावतीं विकचचम्पकपुष्पनासां ध्यायामि चेतसि सदा नदतीं
शुभाङ्गीम् ॥ ०९६०॥

0961@1   अद्यापि तामित इतश्च पुरश्च पश्चाद् अन्तर्बहिः परित एव परिभ्रमन्तीम् ।
0961@2    पश्यामि फुल्लकनकाम्बुजसंनिभेन् वक्त्रेण तिर्यगपवर्तितलोचनेन
॥ ०९६१॥

0962@1   अद्यापि तामुपवने परिचारयुक्तां संचिन्तयाम्युपगतां मदनोत्सवाय ।
0962@2    मां पार्श्वसंनिहितलोकभयात् सशङ्कं
व्यावर्तितेक्षणमनुक्षणमीक्षमाणाम् ॥ ०९६२॥

0963@1   अद्यापि तामुभयपार्श्वगहाररम्यां वासन्तिकाकुसुमभासित्तकञ्चुकां च ।
0963@2    राकाभिरामविधुमण्डलवल्गुववत्रां लावण्यनिर्ज्जितरयां सततं स्मरामि
॥ ०९६३॥

0964@1   अद्यापि तामुरसिजद्वयमुन्नमय्य मध्ये वलित्रितयलक्षितरोमराजिम् ।
0964@2    ध्यायामि वेल्लितभुजां विहिताङ्गभङ्गं व्याजेन नाभिकुहरं मम
दर्शयन्तीम् ॥ ०९६४॥

0965@1   अद्यापि तिष्ठति दृशोरिदमुत्तरीयं धर्तुं पुनः स्तनतटे गलितं
प्रवृत्ता ।
0965@2    वाचं निशम्य नयनं नयनं ममेति किंचित्तदा यद्करोत् स्मितमायताक्षी
॥ ०९६५॥

0966@1   अद्यापि दुर्निवारं स्तुतिकन्या भजति कौमारम् ।
0966@2    मद्भ्यो न रोचते सा- ऽसन्तोऽप्यस्यै न रोचन्ते ॥ ०९६६॥

0967@1   अद्यापि धावति मनः किमहं करोमि सार्धं सखीभिरपि वासगृहे सुकान्ते ।
0967@2    कान्ताङ्गसंगपरिहासविचित्रनृत्ये क्रीडाभिराम इति यातु मदीयकालः
॥ ०९६७॥

0968@1   अद्यापि न स्फुरति केसरभारलक्ष्मीर्न प्रेङ्खति ध्वनितमद्रगुहान्तरेषु ।
0968@2    मत्तास्तथापि करिणो हरिणाधिपस्य पश्यन्ति भीतमनसः पदवीं वनेषु
॥ ०९६८॥

0969@1   अद्यापि निर्मलशरच्छशिगौरकान्ति चेतो मुनेरपि हरेत् किमुतास्मदीयम् ।
0969@2    वक्त्रं सुधामयमहं यदि तत् प्रपद्ये चुम्बन् पिबाम्यविरतं व्यथते
मनो मे ॥ ०९६९॥

0970@1   अद्यापि नानं हरकोपवह्निस्त्वयि ज्वलत्यौर्व इवाम्बुराशौ ।
0970@2    त्वमन्यथा मन्मथ मद्विधानां भस्मावशेषः कथमेवमुष्णः ॥ ०९७०॥

0971@1   अद्यापि रोज्झति हरः किल कालकूटं कूर्मो बिभर्ति धरणीं पुष्ठभागे ।
0971@2    अम्भोनिधिर्वहति दुःसहवाडवाग्निं अङ्गीकृतं सुकृतिनः परिपालयन्ति
॥ ०९७१॥

0972@1   अद्यापि मारुतविधूतलतावितानां वीणाविनोदरचनां मम जीवितेशाम् ।
0972@2    पञ्चेषुराष्ट्रकमलां शुभवेदिमध्यां ध्यायामि चेतसि सर्तीं
मदनाभिरामाम् ॥ ०९७२॥

0973@1   अद्यापि मे निशि दिवा हृदयं दुनोति पूर्णेन्दुसुन्दरसुखं मम वल्लभायाः ।
0973@2    लावण्यनिर्जितरतिक्षतकामदर्पं भूयः पुरः प्रतिपदं न विलोक्यते
यत् ॥ ०९७३॥

0974@1   अद्यापि मे वरतनोर्मधुराणि तस्या यान्यर्थवन्ति न च यानि निरर्थकानि ।
0974@2    निद्रानिमीलितदृशो मदमन्थरायास्तान्यक्षराणि हृदये किमपि ध्वनन्ति
॥ ०९७४॥

0975@1   अद्यापि ये न विहिता विपुलाः प्रबन्धा विद्योतमानविभवाः सुखयन्ति विश्वम् ।
0975@2    सोऽयं द्विशुद्धगुरुवंशभवः प्रसिद्धो गोपालदत्त उपमेयपदं
कथं स्यात् ॥ ०९७५॥

0976@1   अद्यापि वासगृहतो मयि नीयमाने दुर्वारभीषणकरैर्यमदूतकल्पैः ।
0976@2    किं किं तया बहुविधं न कृतं मदर्थे वक्तुं न पार्यत इति व्यथते
मनो मे ॥ ०९७६॥

0977@1   अद्यापि विस्मयकरी त्रिदशान् विहाय बुद्धिर्बलाच्चलति मे किमहं करोमि ।
0977@2    जानन्नपि प्रतिमुहूर्तमिहान्तकाले कान्तेति वल्लभतरेति ममेति धीरा ॥ ०९७७॥

0978@1   अद्यापि शीतद्युतिरात्मबिम्बं निर्माय निर्माय पुनर्भुनक्ति ।
0978@2    तस्या मुखेनायतलोचनायाः कर्तुं न शक्तिः सदृशं प्रियायाः ॥ ०९७८॥

0979@1   अद्यापि श्रवसी न कुण्डलचले केलिक्वणत्कङ्कणौ बाहू नापि न
हारिहारवलयालुण्ठा च कण्ठावनिः ।
0979@2    अस्याः पश्य तथापि पङ्कजदृशो विश्वं प्रियं भावुकं पश्यामः
स्फुटताविभूषणकराभोगं वपुर्वैभवम् ॥ ०९७९॥

0980@1   अद्यापि सा मम मनस्तटिनी सदास्ते रोमाञ्चवीचिविलसद्विपुलस्वभावा ।
0980@2    कादम्बकेशररुचिः क्षतवीक्षणं मां गात्रक्लमं कथयती प्रियराजहंसी
॥ ०९८०॥

0981@1   अद्यापि सुन्दरि तवाननचन्द्रबिम्बं बन्दीकृताम्बुजयुगं परिचुम्ब्य चेतः ।
0981@2    त्वत्संगमोद्भवसुखं तनुते तथापि वैरं करोति करुणाविकलो विवेकः
॥ ०९८१॥

0982@1   अद्यापि स्तनशैलदुर्गविषमे सीमन्तिनीनां हृदि स्थातुं वाञ्छति मान
एष धिगिति क्रोधादिवालोहितः ।
0982@2    उद्यद्दूरतरप्रसारितकरः कर्षत्यसौ तत्क्षणात्
फुल्लत्कैरवकोशनिःसरदलिश्रेणीकृपाणं शशी ॥ ०९८२॥

0983@1   अद्यापि हरिहरादिभिरमरैरपि तत्त्वतो न विज्ञाताः ।
0983@2    भ्रमविभ्रमबहुमोहा वेश्याः संसारमायाश्च ॥ ०९८३॥

0984@1   अद्यापि हि नृशंसस्य पितुस्ते दिवसो गतः ।
0984@2    तमसा पिहितः पन्था एहि पुत्रक शेवहे ॥ ०९८४॥

0985@1   अद्याप्यशोकनवपल्लवरक्तहस्तां मुक्ताफलप्रचयचुम्बितचूचुकाग्राम् ।
0985@2    अन्तःस्मितोच्छ्वसितपाण्डुरगण्डभित्तिं तां वल्लभामलसहंसगतिं
स्मरामि ॥ ०९८५॥

0986@1   अद्याप्यहं चलितचारुनिमीलिताक्षम् आस्यं स्मरामि सततं सुरतावसाने ।
0986@2    तत्कालनिश्वसितनिःसृतकान्तिकान्तं स्वेदोदबिन्दुपरिदन्तुरितं प्रियायाः
॥ ०९८६॥

0987@1   अद्याप्यहं वरवधूसुरतोपभोगं जीवामि नान्यविधिना क्षणमन्तरेण ।
0987@2    तद्भ्रातरो मरणमेव हि दुःखशान्त्यै विज्ञापयामि भवतस्त्वरितं
लुनीध्वम् ॥ ०९८७॥

0988@1   अद्याप्यहं विकचकुन्दसमानदन्तं तिर्यग्विवर्तितविशालविलोचनान्तम् ।
0988@2    तस्या मुखं सुविजितेन्दु न विस्मरामि चोद्यं कृतज्ञ इव
साधुकृतोपकारम् ॥ ०९८८॥

0989@1   अद्याप्यहं सरसमञ्जुलभृङ्गनादम् ईषत्स्मरोल्लसितरागसुपाण्डुगण्डम् ।
0989@2    पश्यामि पूर्णशरदिन्दुसमानकान्ति तस्या मुखं विकचपङ्कजपात्रनेत्रम्
॥ ०९८९॥

0990@1   अद्याप्यहो जगति सुन्दरलक्षपूर्णे अन्यान्यमुत्तमगुणाधिकसम्प्रपन्ने ।
0990@2    अन्याभिरप्युपमितुं न मया च शक्यं रूपं तदीयमिति मे हृदये
वितर्कः ॥ ०९९०॥

0991@1   अद्याप्युन्मदयातुधानतरुणीचञ् चत्करास्फालन-
व्यावल्गन्नृकपालतालरणितैर्नृत्यत्पिशाचाङ्गनाः ।
0991@2    उद्गायन्ति यशांसि यस्य विततैर्नादैः प्रचण्डानिल-
प्रक्षुभ्यत्करिकुम्भकूटकुहरव्यक्तै रणक्षोणयः ॥ ०९९१॥

0992@1   अद्याभोगिनि गाढमर्मनिवहे हर्म्याग्रवेदीजुषां सद्यश्चन्दनशोषिणि
स्तनतटे सङ्गे कुरङ्गीदृशाम् ।
0992@2    प्रायः प्रश्लथयन्ति पुष्पधनुषः पुष्पाकरे निष्ठिते निर्वेदं
नवमल्लिकासुरभयः सायंतना वायवः ॥ ०९९२॥

0993@1   अद्याम्भः परितः पतिष्यति भुवस्तापोऽद्य निर्वास्यति क्षेत्रेष्वद्य
यतिष्यते जनपदः सस्येषु पर्युत्सुकः ।
0993@2    नर्तिष्यन्ति तवोदयेऽद्य जलद व्यालोलपुच्छच्छद-
च्छत्रच्छादितमौलयो दिशि दिशि क्रीडालसाः केकिनः ॥ ०९९३॥

0994@1   अद्यारभ्य कठोरकार्मुकलताविन्यस्तहस्ताम्बुजस्तावन्न प्रकटीकरोमि नयने
शोणे निमेषोदयान् ।
0994@2    यावत् सायककोतिपाटितरिपुक्ष्मापालमौलिस्खलन्
मल्लीमाल्यपतत्परागपटलैरामोदिनी मेदिनी ॥ ०९९४॥

0995@1   अद्यारभ्य न हि प्रिये पुनरहं मानस्य वा भाजनं गृह्णीयां विषरूपिणः
शठमतेर्नामापि संक्षेपतः ।
0995@2    किं तेनैव विना शशाङ्ककिरणस्पष्टाट्टहासा निशा नैको वा दिवसः
पयोदमलिनो यायान् मम प्रावृषि ॥ ०९९५॥

0996@1   अद्याशनं शिशुजनस्य बलेन जातं श्वो वा कथं नु भवितेति
विचिन्तयन्ती ।
0996@2    इत्यश्रुपातमलिनीकृतगण्डदेशा नेच्छेद्दरिद्रगृहिणी रजनीविरामम्
॥ ०९९६॥

0997@1   अद्येदं श्व इदं तथा परुदिदं कृत्यं परारि
त्वदश्चेतश्चिन्तयसीत्थमेव सततं निर्व्याकुलं रे कुतः ।
0997@2    तत्कालं विलसन्मनोरथलताकान्तारदावानलो यस्मिन् दण्डधरं स्मरिष्यसि
सखे सोऽप्यस्ति कश्चित् क्षणः ॥ ०९९७॥

0998@1   अद्येश्वराश्चारणगायनानां सदैव कल्पद्रुमवत् फलन्ति ।
0998@2    सद्भ्यस्तु किंचिद् वचसैव सायं दीपाय कर्पूरमिवार्पयन्ति ॥ ०९९८॥

0999@1   अद्यैके प्रातरपरे विततेऽह्नि तथा परे ।
0999@2    यान्ति निःसीम्नि संसारे कः स्थाता ननु शोचति ॥ ०९९९॥

1   000@1    अद्यैव कुरु यच्छ्रेयो मा त्वा कालोऽत्यगादयम् ।
1   000@2    अकृतेष्वेव कार्येषु मृत्युर्वै सम्प्रकर्षति ॥ १०००॥

1   001@1   अद्यैव कुरु यच्छ्रेयो वृद्धःसन् किं करिष्यसि ।
1   001@2    स्वगात्राण्यपि भाराय भवन्ति हि विपर्यये ॥ १००१॥

1   002@1   अद्यैव यत् प्रतिपदुद्गतचन्द्रलेखा- सख्यं त्वया तनुरियं गमिता
वराक्याः ।
1   002@2    कान्ते गते कुसुमसायक तत् प्रभाते बाणावलीं कथय कुत्र विमोक्ष्यसि
त्वम् ॥ १००२॥

1   003@1   अद्यैव श्वः परश्वस्त्रिचतुरदिवसानन्तरं सायमह्नि प्रातः प्राह्णे
पराह्णे क्षणमिह निवस प्रस्थितोऽभ्येहि भूयः ।
1   003@2    इत्थं रेकातिरेकानविदितकपटप्रक्रियानर्थिसार्थान् अत्यर्थं व्यर्थयन्ति
प्रतिदिवसमहो राजधान्यां वदान्याः ॥ १००३॥

1   004@1   अद्यैव हसितं गीतं क्रीडितं यैः शरीरिभिः ।
1   004@2    अद्यैव ते न दृश्यन्ते पश्य कालस्य चेष्टितम् ॥ १००४॥

1   005@1   अद्योत्सङ्गवसद्भुजंगकवलक्लेशादिवेशाचल-
प्रालेयप्लवनेच्छयानुसरति श्रीखण्डशैलानिलः ।
1   005@2    किं च स्निग्धरसालमौलिमुकुलान्यालोक्य हर्षोदयाद् उन्मीलन्ति कुहूःकुहूरिति
कलोत्तालाः पिकानां गिरः ॥ १००५॥

1   006@1   अद्योद्यानगृहाङ्गणे सखि मया स्वप्नेन लाक्षारुणः
प्रोत्क्षिप्तोऽयमशोकदोहदविधौ पादः क्वणन्नूपुरः ।
1   006@2    तावत् किं कथयामि केलिपटुना निर्गत्य कुञ्जोदराद् अज्ञातोपनतेन तेन
सहसा मूर्ध्नैव संभावितः ॥ १००६॥

1   007@1   अद्योन्मीलन्मलयपवनोद्धूतचूतांकुराग्र-
ग्रासास्वादादधिकमधुरैरुच्चरद्भिर्निनादैः ।
1   007@2    क्वापि क्वापि स्मरहुतवहोद्दीपनायाध्वगानां होतुं प्राणानृचमिव पिकः
सामिधेनीमधीते ॥ १००७॥

1   008@1   अद्राक्षीदपनिद्रकोरकभरव्यानम्रवल्लीस्खलद्-
धूलीदुर्दिनसूदिताम्बरमसावुद्यानमुर्वीपतिः ।
1   008@2    आस्थानीभवनं वसन्तनृपतेर्देवस्य चेतोभुवः सत्रागारमनुत्तरं
मधुलिहामेकं प्रपामण्डपम् ॥ १००८॥

1   009@1   अद्राक्षुर्ये नरेन्द्रा द्रुपदतनुभुवः केशपाशावकृष्टिं चक्रुर्वाकारयन्
वा मनसि किमपरं येऽन्वमन्यन्त मोहात् ।
1   009@2    सर्वेषामेव तेषां समरमखभुवि क्रोधवह्णौ जुहोति
द्वित्रैर्हुंकारमन्त्रैरभिजनसमिधो मध्यमः पाण्डवेयः ॥ १००९॥

1   010@1   अद्रिष्वञ्जनपुञ्जकान्ति जलद्रप्रायं च मूले दिशाम् ऊर्ध्वं
नीलवितानकल्पभवनौ जम्बाललेपोपमम् ।
1   010@2    तीरे नीरनिधेस्तमालविटपिच्छायां च सायं
शनैरुद्गच्छत्यभिसारिकाप्रियतमप्रेमानुकूलं तमः ॥ १०१०॥

1   011@1   अद्रेः किं स्विद्वहति पवनः
श‍ृङ्गमित्युन्मुखीभिर्दृष्टोत्साहश्चकितचकितं मुग्धसिद्धाङ्गनाभिः ।
1   011@2    स्थानादस्मात् सरसनिचुलादुत्पतोदङ्मुखः खं दिङ्नागानां पथि परिहरन्
स्थूलहस्तावलेपान् ॥ १०११॥

1   012@1   अद्रोहः शौचानाम् अचापलं व्रतविशेषनियमानाम् ।
1   012@2    पैशुन्यमप्रियाणां वृत्तिच्छेदो नृशंसचरितानाम् ॥ १०१२॥

1   013@1   अद्रोहः सर्वभूतेषु कर्मणा मनसा गिरा ।
1   013@2    अनुग्रहश्च दानं च सतां धर्मः सनातनः ॥ १०१३॥

1   014@1   अद्रोहसमयं कृत्वा मुनीनामग्रतो हरिः ।
1   014@2    जघान नमुचिं पश्चाद् अपां फेनेन पार्थिव ॥ १०१४॥

1   015@1   अद्रोहे समयं कृत्वा चिच्छेद नमुचेः शिरः ।
1   015@2    शक्रः सा हि मता तस्य रिपौ वृत्तिः सनातनी ॥ १०१५॥

1   016@1   अद्रौ जीर्णदरीषु संकटसरित्तीरेषु निम्नोन्नते ऊढा येन वृषेण
धूर्बलवता यूना द्वितीयेन या ।
1   016@2    तां वृद्धोऽपि कृशोऽपि दुर्वह धुरं वोढुं स एव क्षमो
रथ्याभड्डलकैः समेत्य बहुभिर्नाकृष्यतेऽन्यैर्वृषैः ॥ १०१६॥

1   017@1   अद्वितीयं निजं लोके विलोक्य वहतो मुदम् ।
1   017@2    प्रमदावदनस्यायं दर्पोद्रेको न तु स्मितम् ॥ १०१७॥

1   018@1   अद्विसंवीक्षणं चक्षुरद्विसंमीलनं मनः ।
1   018@2    अद्विसंस्पर्शनः पाणिरद्य मे किं करिष्यति ॥ १०१८॥

1   019@1   अद्वेषपेशलं कुर्यान् मनः कुसुमकोमलम् ।
1   019@2    बभूव द्वेषदोषेण देवदानवसंक्षयः ॥ १०१९॥

1   020@1   अद्वैतं सुखदुःखयोरनुगुणं सर्वास्ववस्थासु यद् विश्रामो हृदयस्य
यत्र जरसा यस्मिन्नहार्यो रसः ।
1   020@2    कालेनावरणात्ययात् परिणते यत्स्नेहसारे स्थितं भद्रं तस्य सुमानुषस्य
कथमप्येकं हि तत् प्राप्यते ॥ १०२०॥

1   021@1   अद्वैतमेकं सुखमुन्नयन्ती विस्मारयन्ती जगदेव तन्वि ।
1   021@2    मुक्ताश्रितामात्मरुचिं वदन्ती वेदान्तसिद्धान्तकथेव भासि ॥ १०२१॥

1   022@1   अद्वैतोक्तिपटून् वटूनपि वयं बालान् नमस्कुर्महे ये तु
द्वन्द्ववदास्तदीयशिरसि न्यस्याम वामं पदम् ।
1   022@2    सिंहः स्वीयशिशून् निवेश्य हृदये सान्द्रादरादामृशत्यावेशेन भिनत्ति
संभ्रमपदं मत्तेभकुम्भस्थलम् ॥ १०२२॥

1   023@1   अद्वैधमानसंयुक्तं शूरं धीरं विपश्चितम् ।
1   023@2    न श्रीः संत्यजते नित्यम् आदित्यमिव रश्मयः ॥ १०२३॥

1   024@1   अधः करोति यद्रत्नं मूर्ध्ना धारयते तृणम् ।
1   024@2    दोषस्तस्यैव जलधे रत्नं रत्नं तृणं तृणम् ॥ १०२४॥

1   025@1   अधः कुर्वन्प्रजाः सर्वा बहुधा महिमोल्बणः ।
1   025@2    राजा पर्वणि कस्मिंश्चिद् भवेदहिभयाकुलः ॥ १०२५॥

1   026@1   अधः क्षिपन्ति कृपणा वित्तं तत्र यियासवः ।
1   026@2    सन्तस्तु गुरुतीर्थादौ तदुच्चैःपदकाङ्क्षिणः ॥ १०२६॥

1   027@1   अधः पश्यन् पार्श्वद्वयवलितसाचीकृतशिराः शनैः पक्षस्थैर्याद्दिवि
मसृणचक्राकृतिगतिः ।
1   027@2    चिराच्चिल्लस्तिर्यक्त्वरिततरमाहारनिपुणो निपत्यैवाकस्माच्चलचरणमूर्धं
प्रपतति ॥ १०२७॥

1   028@1   अधः पश्यसि किं बाले पतितं तव किं भुवि ।
1   028@2    रे रे मूर्ख न जानासि गतं तारुण्यमौक्तिकम् ॥ १०२८॥

1   029@1   अधःपुष्पी शङ्खपुष्पी लज्जालुर्गिरिकर्णिका ।
1   029@2    नीलिनी सहदेवा च पुत्रमार्जारिका तथा ॥ १०२९॥

1   030@1    विष्णुक्रान्ता च सर्वासां जटा ग्राह्या रवेर्दिने ।
1   030@2    बद्धा भुजे विलेपाद्वा काये शस्त्रौघवारिका ॥ १०३०॥

1   031@1   अधः शेते शम्भुस्तव चरणमाधाय हृदये बहिर्द्वारे दौवारिकपदमुपेतः
कमलजः ।
1   031@2    विडौजा वैफल्यं भजति निजविज्ञापनकृते तावहं दासः स्यामिति मनसि
लज्जा भयमपि ॥ १०३१॥

1   032@1   अधःस्था रमते नारी उपरिस्थश्च कामुकः ।
1   032@2    प्रसिद्धं तद्रतं ज्ञेयं ग्रामबालजनप्रियम् ॥ १०३२॥

1   033@1   अधनं खलु जीवधनं धनमर्धधनं महद्धनं धान्यम् ।
1   033@2    अतिधनमेतत् सुन्दरि विद्या च तपश्च कीर्तिश्च ॥ १०३३॥

1   034@1   अधना अपि ते धन्याः साधवो गृहमेधिनः ।
1   034@2    यद्गृहा ह्यर्हवर्याम्बुतृणभूमीश्वरावराः ॥ १०३४॥

1   035@1   अधना धनमिच्छन्ति वाचं चैव चतुष्पदाः ।
1   035@2    मानवाः स्वर्गमिच्छन्ति मोक्षमिच्छन्ति देवताः ॥ १०३५॥

1   036@1   अधनेनार्थकामेन नार्थः शक्यो विवित्सता ।
1   036@2    अर्थैरर्था निबध्यन्ते गजैरिव महागजाः ॥ १०३६॥

1   037@1   अधनो दातुकामोऽपि सम्प्राप्तो धनिनां गृहम् ।
1   037@2    मन्यते याचकोऽयं धिग् दारिद्र्यं खलु देहिनाम् ॥ १०३७॥

1   038@1   अधनोऽयं धनं प्राप्य माद्यन्नुच्चैर्न मां स्मरेत् ।
1   038@2    इति कारुणिको नूनं धनं मे भूरि नाददत् ॥ १०३८॥

1   039@1   अधमं बाधते भूयो दुःखवेगो न तत्तमम् ।
1   039@2    पादद्वयं व्रजत्याशु शीतस्पर्शो न चक्षुषी ॥ १०३९॥

1   040@1   अधममित्रकुमित्रसमागमः प्रियवियोगभयानि दरिद्रता ।
1   040@2    अपयशः खलु लोकपराभवो भवति पापतरोः फलमीदृशम् ॥ १०४०॥

1   041@1   अधमर्णशवाजीविश्राद्धभुग्दुष्टभूभुजाम् ।
1   041@2    अभिप्राया न सिद्ध्यन्ति तेनेदं ध्रियते जगत् ॥ १०४१॥

1   042@1   अधमाः कलिमिच्छन्ति संधिमिच्छन्ति मध्यमाः ।
1   042@2    उत्तमा मानमिच्छन्ति मानो हि महतां धनम् ॥ १०४२॥

1   043@1   अधमा धनमिच्छन्ति धनमानौ च मध्यमाः ।
1   043@2    उत्तमा मानमिच्छन्ति मानो हि महतां धनम् ॥ १०४३॥

1   044@1   अधमे संगता लक्ष्मीर्नोपभोगाय कस्यचित् ।
1   044@2    कर्दमे पतिता छाया सहकारतरोरिव ॥ १०४४॥

1   045@1   अधमो मातुकारश्च धातुकारश्च मध्यमः ।
1   045@2    धातुमातुक्रियाकार उत्तमः परिकीर्तितः ॥ १०४५॥

1   046@1   अधमो लक्षणज्ञः स्यान् मध्यमो लक्ष्यमाचरेत् ।
1   046@2    लक्ष्यलक्षणसंयुक्त उत्तमः परिकीर्तितः ॥ १०४६॥

1   047@1   अधरं किल बिम्बनामकं फलमस्मादिति भव्यमन्वयम् ।
1   047@2    लभतेऽधरबिम्बमित्यदः पदमस्या रदनच्छदं वदत् ॥ १०४७॥

1   048@1   अधरः किसलयरागः कोमलविटपानुकारिणौ बाहू ।
1   048@2    कुसुममिव लोभनीयं यौवनमङ्गेषु संनद्धम् ॥ १०४८॥

1   049@1   अधरः पद्मरागोऽयम् अनर्घः सव्रणोऽपि ते ।
1   049@2    मुग्धे हस्तः किमर्थोऽयम् अपार्थ इह दीयते ॥ १०४९॥

1   050@1   अधरद्युतिरस्तपल्लवा मुखशोभा शशिकान्तिलङ्घिनी ।
1   050@2    तनुरप्रतिमा च सुभ्रुवो न विधेरस्य कृतिं विवक्षति ॥ १०५०॥

1   051@1   अधरमधरे कण्ठं कण्ठे निधाय भुजं भुजे हृदि च हृदयं
मध्ये मध्यं सरोजदृशो दृढम् ।
1   051@2    सरभसमहो चोरावूरुं पदं च पदे बलाद् गमयति जनो धन्यः कश्चित्
समां शिशिरे निशाम् ॥ १०५१॥

1   052@1   अधरमधरे कण्ठे कण्ठं सचाटु दृशोर्दृशावलिकमलिके कृत्वा
गोपीजनेन ससंभ्रमम् ।
1   052@2    शिशुरिति रुदन् कृष्णो वक्षःस्थले निहितोऽचिरान्- निभृतपुलकः
स्मेरः पायात् स्मरालसविग्रहः ॥ १०५२॥

1   053@1   अधरममृतं कः संदेहो मधुन्यपि नान्यथा मधुरमधिकं
द्राक्षायाश्च प्रसन्नरसं फलम् ।
1   053@2    सकृदपि पुनर्मध्यस्थः सन् रसान्तरविज्जनो वदतु यदिहान्यत् स्वादु
स्यात् प्रियादशनच्छदात् ॥ १०५३॥

1   054@1   अधरस्य मधुरिमाणं कुचकाठिन्यं दृशोस्तथा तैक्ष्ण्यम् ।
1   054@2    कवितायाः परिपाकान् अनुभवरसिको विजानाति ॥ १०५४॥

1   055@1   अधरामृतपानेन ममास्यमपराध्यतु ।
1   055@2    मूर्ध्नो किमपराद्धं यः पादौ नाप्नोति चुम्बितुम् ॥ १०५५॥

1   056@1   अधरामृतमाधुरीधुरीणो हरिलीलामुरलीनिनाद एषः ।
1   056@2    प्रततान मनःप्रमोदमुच्चैर्हरिणीनां हरिणीदृशं मुनीनाम् ॥ १०५६॥

1   057@1   अधरामृतेन पित्तं नश्यति वायुः पयोधरयुगेन ।
1   057@2    अनवरतरतेन कफं त्रिदोषशमनं वपुर्नार्याः ॥ १०५७॥

1   058@1   अधरेण समागमाद् रदानाम् अरुणिम्ना पिहितोऽपि शुक्लभावः ।
1   058@2    हसितेन सितेन पक्ष्मलाक्ष्याः पुनरुल्लासमवाप जातपक्षः ॥ १०५८॥

1   059@1   अधरेणोन्नतिभाजा भुजंगपरिपीडितेन ते दूति ।
1   059@3संक्षोभितं मनो मे जलनिधिरिव मन्दरागेण ॥ १०५९॥

1   060@1   अधरे नववीटिकानुरागो नयने कज्जलमुज्ज्वलं दुकूलम् ।
1   060@2    इदमाभरणं नितम्बनीनाम् इतरद्भूषणमङ्गदूषणाय ॥ १०६०॥

1   061@1   अधरे बिन्दुः कण्ठे मणिमाला स्तनयुगे शशप्लुतकम् ।
1   061@2    तव सूचयन्ति केतकि कुसुमायुधशास्त्रपण्डितं रमणम् ॥ १०६१॥

1   062@1   अधरे मधुरा सरस्वतीयं ननु कर्णे मणिकर्णिकाप्रवाहः ।
1   062@2    शिरसि प्रतिभाति चारुवेणी कथमेणीनयना न तीर्थराजः ॥ १०६२॥

1   063@1   अधरे विनिहितवंशं चम्पककुसुमेन कल्पितोत्तंसम् ।
1   063@2    विनतं दधानमंसं वामं सततं नमामि जितकंसम् ॥ १०६३॥

1   064@1   अधरोऽयमधीराक्ष्या बन्धुजीवप्रभाहरः ।
1   064@2    अन्यजीवप्रभां हन्त हरतीति किमद्भुतम् ॥ १०६४॥

1   065@1   अधरोष्ठे च घोणायां गण्डयोश्चिबुके तथा ।
1   065@2    मुष्के नाभौ त्रिके कुक्षावावर्तास्त्वतिनिन्दिताः ॥ १०६५॥

1   066@1   अधरोऽसौ कुरङ्गाक्ष्याः शोभते नासिकातले ।
1   066@2    सुवर्णनलिकामध्यान् माणिक्यमिव विच्युतम् ॥ १०६६॥

1   067@1   अधर्मं धर्ममिति या मन्यते तमसावृता ।
1   067@2    सर्वार्थान् विपरीतांश्च बुद्धिः सा पार्थ तामसी ॥ १०६७॥

1   068@1   अधर्मं धर्मवेषेण यदिमं लोकसंकरम् ।
1   068@2    अभिपत्स्ये शुभं हित्वा क्रियाविधिविवर्जितम् ।
1   069@1   अधर्मः क्षत्रियस्यैतद् यद् व्याधिमरणं गृहे ।
1   069@2    युद्धे तु मरणं यत् स्यात् सोऽस्य धर्मः सनातनः ॥ १०६९॥

1   070@1   अधर्मः सुरसस्तस्य चोत्कटैर्मधुरायते ।
1   070@2    यादृशैश्च फलैश्चैव सुफलो लोभपादपः ॥ १०७०॥

1   071@1   अधर्मदण्डनं लोके यशोघ्नं कीर्तिनाशनम् ।
1   071@2    अस्वर्ग्यं च परत्रापि तस्मात्तत् परिवर्जयेत् ॥ १०७१॥

1   072@1   अधर्मदण्डनंस्वर्गकीर्तिलोकविनाशनम् ।
1   072@2    सम्यक्तु दण्डनं राज्ञः स्वर्गकीर्तिजयावहम् ॥ १०७२॥

1   073@1   अधर्मद्रोहसंयुक्ते मित्रजातेऽप्युपेक्षणम् ।
1   073@2    आत्मवन्मित्रवर्गे तु प्राणानपि परित्यजेत् ॥ १०७३॥

1   074@1   अधर्मप्रतिषेधश्च न्यायमार्गेण वर्तनम् ।
1   074@2    उपकार्योपकारित्वम् इति वृत्तं महीपतेः ॥ १०७४॥

1   075@1   अधर्ममन्यत्र महीतलेऽस्मिन् संक्षोभहेतुं मलिनं विचार्य ।
1   075@2    निष्कासनायास्य रुषेव देव सितं यशः सर्वदिशः प्रयाति ॥ १०७५॥

1   076@1   अधर्मरुचयो मूढास्तिर्यग्गतिपरायणाः ।
1   076@2    कृच्छ्रां योनिमनुप्राप्य न सुखं विन्दते जनाः ॥ १०७६॥

1   077@1   अधर्मसाधनं बुधा मुधा न जन्तुहिंसनं सृजन्तु वेदनिन्दया भजन्तु
केवलं दयाम् ।
1   077@2    इति प्रबोधयन् विधिं विधाय वैदिकं विधिं विशुद्धबोधबन्धुरन्तरेधि
बुद्धदेव नः ॥ १०७७॥

1   078@1   अधर्मस्तु महांस्तात भवेत् तस्य महीपतेः ।
1   078@2    यो हरेद् बलिषड्भागं न च रक्षति पुत्रवत् ॥ १०७८॥

1   079@1   अधर्मादर्जितं द्रव्यम् अल्पकालं तु तिष्ठति ।
1   079@2    ततः सपत्नमयते समूलं तेन नश्यति ॥ १०७९॥

1   080@1   अधर्मेण च यः प्राह यश्चाधर्मेण पृच्छति ।
1   080@2    तयोरन्यतरः प्रैति विद्वेषं वाधिगच्छति ॥ १०८०॥

1   081@1   अधर्मेणैधते तावत् ततो भद्राणि पश्यति ।
1   081@2    ततः सपत्नाञ् जयति समूलस्तु विनश्यति ॥ १०८१॥

1   082@1   अधर्मेषु रसस्तस्य उत्क्लेदैर्मधुरायते ।
1   082@2    तादृशैश्च फलैश्चैव सफलो लोभपादपः ॥ १०८२॥

1   083@1   अधर्मोपचितं वित्तं हरन्त्यन्येऽल्पमेधसः ।
1   083@2    संभोजनीयापदेशैर्जलानीव जलौकसः ॥ १०८३॥

1   084@1   अधर्मोपार्जितैरर्थैर्यः करोत्यौर्ध्वदेहिकम् ।
1   084@2    न स तस्य फलं प्रेत्य भुङ्क्तेऽर्थस्य दुरागमात् ॥ १०८४॥

1   085@1   अधर्षितानां शूराणां समरेष्वनिवर्तिनाम् ।
1   085@2    धर्षणामर्षणं भीरु मरणादतिरिच्यते ॥ १०८५॥

1   086@1   अधश्च दूरपातित्वं समे लक्ष्यं सुनिश्चितम् ।
1   086@2    दृढस्फोटं प्रकुर्वीत ऊर्ध्वसंस्थानयोगतः ॥ १०८६॥

1   087@1   अधस्तनश्वभ्रभुवो न याति षण्- न सर्वनारीषु न सञ्जितोऽन्यतः ।
1   087@2    न जायते व्यन्तरदेवजातिषु न भावनज्योतिषिकेषु सद्रुचिः ॥ १०८७॥

1   088@1   अधस्ताच्छिद्रितं चर्म दुर्गन्धिपरिपूरितम् ।
1   088@2    मूत्रक्लिन्नं च तस्यार्थे मा राजन् ब्राह्मणान् वधीः ॥ १०८८॥

1   089@1   अधाक्षीन्नो लङ्कामयमयमुदन्वन्तमतरद् विशल्यां
सौमित्रैरयमुपनिनायौषधिवराम् ।
1   089@2    इति स्मारं स्मारं त्वदरिनगरीभित्तिलिखितं हनूमन्तं दन्तैर्दशति
कुपितो राक्षसगणः ॥ १०८९॥

1   090@1   अधारि पद्मेषु तदङ्घ्रिणा घृणा क्व तच्छयच्छायलवोऽपि पल्लवे ।
1   090@2    तदास्यदास्येऽपि गतोऽधिकारितां न शारदः पार्विकशर्वरीश्वरः ॥ १०९०॥

1   091@1   अधार्मिकांश्च क्रूरांश्च दृष्टदोषान् निराकृतान् ।
1   091@2    परेभ्योऽभ्यागतांश्चैव दूरादेतान् विवर्जयेत् ॥ १०९१॥

1   092@1   अधार्मिको नरो यो हि यस्य चाप्यनृतं धनम् ।
1   092@2    हिंसारतिश्च यो नित्यं नेहासौ सुखमेधते ॥ १०९२॥

1   093@1   अधिकः स्यात् पितुः पुत्रो रूपविद्यापराक्रमैः ।
1   093@2    तिष्ठन् पित्रार्जितपदे सुब्रह्मण्यस्तु तादृशः ॥ १०९३॥

1   094@1   अधिकरतलतल्पं कल्पितस्वापलीला- परिमिलननिमीलत्पाण्डिमा गण्डपाली ।
1   094@2    सुतनु कथय कस्य व्यञ्जयत्यञ्जसैव स्मरनरपतिलीलायौवराज्याभिषेकम्
॥ १०९४॥

1   095@1   अधिकार ऋणं गर्भश्चतुर्थं श्वानमैथुनम् ।
1   095@2    आगमे परमं सौख्यं निर्गमे दुःखकारणम् ॥ १०९५॥

1   096@1   अधिकाराभिषेकेषु मृदङ्गवचनं श‍ृणु ।
1   096@2    बद्धा दण्डहता रिक्ता भविष्यसि यथा वयम् ॥ १०९६॥

1   097@1   अधिकारेण यो युक्तः कथं तस्यास्ति खण्डनम् ।
1   097@2    नीचेषूपकृतं राजन् बालुकास्विव मुद्रितम् ॥ १०९७॥

1   098@1   अधिकोन्नतैरपि सुदारुणान्वितैरसकृद्भ्रमत्पशुगणाङ्घ्रिपीडितैः ।
1   098@2    विधिसिद्धनैकगुणसस्यसम्पदां विरसस्वभावकठिनैरलं खलैः
॥ १०९८॥

1   099@1   अधिगगनमनेकास्तारका राज्यभाजः प्रतिगृहमिह दीपा दर्शयन्ति
प्रभुत्वम् ।
1   099@2    दिशि दिशि विलसन्तः सन्ति खद्योतपोताः सवितरि परिभूते किं न
लोकैर्व्यलोकि ॥ १०९९॥

1   100@1   अधिगतपरमार्थान् पण्डितान् मावमंस्थास्तृणमिव लघु लक्ष्मीर्नैव
तान् संरुणद्धि ।
1   100@2    अभिनवमदलेखाश्यामगण्डस्थलानां न भवति बिसतन्तुर्वारणं वारणानाम्
॥ ११००॥

1   101@1   अधिगतमहिमा मनुष्यलोके बत सुतरामवसीदति प्रमादी ।
1   101@2    गजपतिरुरुशैलश‍ृङ्गवऋष्मा गुरुरवमज्जति पङ्कभाङ्न दारु
॥ ११०१॥

1   102@1   अधिगत्येदृगेतस्या हृदयं मृदुतामुचोः ।
1   102@2    प्रतीम एव वैमुख्यं कुचयोर्युक्तवृत्तयोः ॥ ११०२॥

1   103@1   अधिगमनमनेकास्तारका राजमानाः प्रतिगृहमपि दीपाः प्राप्नुवन्ति
प्रतिष्ठाम् ।
1   103@2    दिशि दिशि विकसन्तः सन्ति खद्योतपोताः सवितरि उदितेऽस्मिन् किं नु
लोकैरलोकि ॥ ११०३॥

1   104@1   अधिगम्याशु गोलक्ष्यम् एकः शाम्यति मार्गणः ।
1   104@2    अनुरोधस्थिरतया न च शक्यप्रतारणः ॥ ११०४॥

1   105@1   अधिदेहलि हन्त हेमवल्ली शरदिन्दुः सरसीरुहे शयानः ।
1   105@2    अधिखञ्जनचञ्चु मौक्तिकाली फलितं कस्य सुजन्मनस्तपोभिः ॥ ११०५॥

1   106@1   अधिपञ्चवटीकुटीरवर्ति स्फुटितेन्दीवरसुन्दरोरुमूर्ति ।
1   106@2    अपि लक्ष्मणलोचनैकलक्ष्यं भजत ब्रह्म सरोरुहायताक्षम् ॥ ११०६॥

1   107@1   अधिभिल्लपल्लिगल्लं स्याद्बल्लवपल्लवोऽपि वाचालः ।
1   107@2    नागरनरवरपरिषदि कस्य मुखादक्षरं क्षरति ॥ ११०७॥

1   108@1   अधियामिनि गजगामिनि कामिनि सौदामिनीव यं व्रजसि ।
1   108@2    जलदेनेव न जाने कति कति सुकृतानि तेन विहितानि ॥ ११०८॥

1   109@1   अधिरजनि जगाम धाम तस्याः प्रियतमयेति रुषा स्रजावनद्धः ।
1   109@2    पदमपि चलितुं युवा न सेहे किमिव न शक्तिहरं ससाध्वसानाम् ॥ ११०९॥

1   110@1   अधिरजनि प्रिअयसविधे कथ्मपि संवेशिता बलाद् गुरुभिः ।
1   110@2    किं भवितेति सशङ्कं पङ्कजनयना परामृशति ॥ १११०॥

1   111@1   अधिरजनिमुखे यः सान्द्रलाक्षानुरागैर्व्यतिकरित इवोच्चैः पाटलत्वं
दधानः ।
1   111@2    उषसि स खलु दीपः पाननिर्धूतरागः स्फुरदधर इवायं धसरत्वं
बिभर्ति ॥ ११११॥

1   112@1   अधिरजनि व्याधगृहे सुखमननभूतमनुभूय ।
1   112@2    अपशोककोकमिथुनं जीवनदानेसमुल्लसति ।
1   113@1   अधिरोहार्य पादाभ्यां पादुके हेमभूषिते ।
1   113@2    एते हि सर्वलोकस्य योगक्षेमं विधास्यतः ॥ १११३॥

1   114@1   अधिलवङ्गममी रजसाधिकं मलिनिताः सुमनोदलतालिनः ।
1   114@2    स्फुटमिति प्रसवेन पुरोऽहसत् सपदि कुन्दलता दलतालिनः ॥ १११४॥

1   115@1   अधिश्रीरुद्याने त्वमसि भवतः पल्लवचयो धुरीणः कल्याणे तव जगति
शाखा श्रमहरा ।
1   115@2    मुदे पुष्पोल्लेखः फलमपि च तुष्ट्यै तनभृतां रसाल त्वां
तस्माच्छ्रयति शतशः कोकिलकुलम् ॥ १११५॥

1   116@1   अधिष्ठानं समिच्छन्ति ह्यचलं निर्बले सति ।
1   116@2    संसारे सर्वभूतानां तृणबिन्दुवदस्थिरे ॥ १११६॥

1   117@1   अधीतपञ्चाशुगबाणवञ्चने स्थिता मदन्तर्बहिरेषि चेदुरः ।
1   117@2    स्मराशुगेभ्यो हृदय बिभेतु न प्रविश्य तत्त्वन्मयसपुटे मम ॥ १११७॥

1   118@1   अधीतविद्यैर्विगते शिशुत्वे धनोर्जिते हारिणि यौवने च ।
1   118@2    सेव्या नितम्बास्तु विलासिनीनां ततस्तदर्थं धरणीधराणाम् ॥ १११८॥

1   119@1   अधीतस्य च तप्तस्य कर्मणः सुकृतस्य च ।
1   119@2    षष्ठं भजति भागं तु प्रजा धर्मेण पालयन् ॥ १११९॥

1   119@3षड्भागस्य न भोक्तासौ रक्षते न प्रजाः कथम् ॥ १११९॥

1   120@1   अधीतिबोधाचरणप्रचारणैर्दशाश्चतस्रः प्रणयन्नुपाधिभिः ।
1   120@2    चतुर्दशत्वं कृतवान् कुतः स्वयं न वेद्मि विद्यासु चतुर्दशस्वयम्
॥ ११२०॥

1   121@1   अधीते तु महाभाष्ये व्यर्था सा पदमञ्जरी ।
1   121@2    नाधीते तु महाभाष्ये व्यर्था सा पदमञ्जरी ॥ ११२१॥

1   122@1   अधीत्य चतुरो वेदान् धर्मशास्त्राण्यनेकशः ।
1   122@2    परं तत्त्वं न जानाति दर्वी पाकरसानिव ॥ ११२२॥

1   123@1   अधीत्य चतुरो वेदान् व्याकृत्याष्टादश स्मृतीः ।
1   123@2    अहो श्रमस्य वैफल्यम् आत्मापि कलितो न चेत् ॥ ११२३॥

1   124@1   अधीत्य नीतिं यस्माच्च नीतियुक्तो न दृश्यते ।
1   124@2    अनभिज्ञश्च साचिव्यं गमितः केन हेतुना ॥ ११२४॥

1   125@1   अधीत्य वेदान् परिसंस्तीर्य चाग्नीन् इष्ट्वा यज्ञैः पालयित्वा प्रजाश्च ।
1   125@2    गोब्राह्मणार्थे शस्त्रपूतान्तरात्मा हतः संग्रमे क्षत्रियः स्वर्गमेति
॥ ११२५॥

1   126@1   अधीत्य सकलं श्रुतं चेरमुपास्य घोरं तपो यदिच्छसि फलं
तयोरह हि लाभपूजादिकम् ।
1   126@2    छिनत्सि तरुपल्लवप्रसरमेव शून्याशयः कथं समुपलिप्सते सुरसमस्य
पक्वं फलम् ।
1   127@1   अधीत्येदं यथाशास्त्रं नरो जानाति सत्तमः ।
1   127@2    धर्मोपदेशविख्यातं कार्याकार्यं शुभाशुभम् ॥ ११२७॥

1   128@1   अधीयते विजानन्ति विरज्यन्ति मुहुर्मुहुः ।
1   128@2    नात्यन्ताय निवर्तन्ते नरा वषम्यतो विधेः ॥ ११२८॥

1   129@1   अधीयीत ब्राह्मणोऽथो यजेत दद्यादियात् तीर्थमुख्यानि चैव ।
1   129@2    अध्यापयेद्याजयेच्चापि याज्यान् प्रतिग्रहान् वा विदितान् प्रतीच्छेत् ॥ ११२९॥

1   130@1   तथा राजन्यो रक्षणं वै प्रजानां कृत्वा धर्मेणाप्रयत्तोऽथ दत्त्वा ।
1   130@2    यज्ञैरिष्ट्वा सर्ववेदानधीत्य दारान् कृत्वा पुण्यकृदावसेद् गृहान्
॥ ११३०॥

1   131@1   वैश्योऽधीत्य कृषिगोरक्षपण्यैर्वित्तं चिन्वन् पालयन्नप्रमत्तः ।
1   131@2    प्रियं कुर्वन् ब्राह्मणक्षत्रियाणां धर्मशीलः पुण्यकृदावसेद् गृहान्
॥ ११३१॥

1   132@1   परिचर्यां वन्दनं ब्राह्माणानां नाधीयीत प्रतिषिद्धोऽस्य यज्ञः ।
1   132@2    नित्योत्थितो भूतयेऽतन्द्रितहः स्याद् एष स्मृतः शूद्रधर्मः पुराणः
॥ ११३२॥

1   133@1   अधीरः कर्कशः स्तब्धः कुचेलः स्वयमागतः ।
1   133@2    एते पञ्च न पूज्यन्ते बृहस्पतिसमा यदि ॥ ११३३॥

1   134@1   अधीराक्ष्याः पीनस्तनकलशमास्कन्दसि मुहुः क्रमादूरुद्वन्द्वं कलयसि
च लावण्यललितम् ।
1   134@2    भुजाश्लिष्टो हर्षादनुभवसि हस्ताहतिकलाम् इदं वीणादण्डं प्रकटय
फलं कस्य तपसः ॥ ११३४॥

1   135@1   अधुना दधिमन्थनानुबन्धं कुरुषे किं गुरुविभ्रमालसाङ्गि ।
1   135@2    कलशस्तनि लालसीति कुञ्जे मुरलीकोमलकाकली मुरारेः ॥ ११३५॥

1   136@1   अधुना मधुकरपतिना गिलितोऽप्यपकारदंपती येन ।
1   136@2    त्रातः स पालयेत्त्वां विकाररहितो विनायको लक्ष्म्याः ॥ ११३६॥

1   137@1   अधृतपरिपतन्निचोलबन्धं मुषितनकारमवक्रदृष्टिपातं ।
1   137@2    प्रकटहसितमुन्नतास्यबिम्बं पुरसुदृशःस्मरचेष्टितं स्मरामि ॥ ११३७॥

1   138@1   अधृत यद्विरहोष्मणि सज्जितं मनसिजेन तदूरुयुगं तदा ।
1   138@2    स्पृशति तत्कदनं कदलीतरुर्यदि मरुज्वलदूषरदूषितः ॥ ११३८॥

1   139@1   अधोगतिं च सम्प्राप्य बिसाः पङ्ककलङ्किताः ।
1   139@2    गुणिनो निर्गुणैर्दाशैः कृष्टाः स्वाङ्कुरदर्शिताः ॥ ११३९॥

1   140@1   अधोदृष्टिनैर्कृतिकः स्वार्थसाधनतत्परः ।
1   140@2    शठो मिथ्याविनीतश्च बकव्रतचरो द्विजः ॥ ११४०॥

1   141@1   अधोऽधः पश्यतः कस्य महिमा नोपचीयते ।
1   141@2    उपर्युपरि पश्यन्तः सर्व एव दरिद्रति ॥ ११४१॥

1   142@1   अधोमुखी स्त्रीस्तनतुल्यताप्तये प्रतप्य तीव्रं सुमहत्तरं तपः ।
1   142@2    यदा न तामाप तदा हृदि स्फुटं विदीर्यते पक्वमिषेण दाडिमः ॥ ११४२॥

1   143@1   अधोमुखैकदंष्ट्रेण विषशुक्रप्रवाहिणा ।
1   143@2    अनेन दुश्चिकित्स्येन जगद्दष्टं भगाहिना ॥ ११४३॥

1   144@1   अधोऽर्धे लक्षणं यस्य परार्धे नैव दृश्यते ।
1   144@2    अधमः स भवेत् खङ्गः क्षितीशानां भयावहः ॥ ११४४॥

1   145@1   अधोऽर्धे वर्ण एकः स्याद् ऊर्ध्वार्धे भिन्नवर्णकः ।
1   145@2    वर्णसंकरवान् खड्गो नृपाणां भयवर्धनः ॥ ११४५॥

1   146@1   अधोविधानात् कमलप्रवालयोः शिरःसु दानादखिलक्षमाभुजाम् ।
1   146@2    पुरेदमूर्ध्वं भवतीति वेधसा पदं किमस्याङ्कितमूर्ध्वरेखया ॥ ११४६॥

1   147@1   अध्ययनमित्रसङ्ग- प्रवेशयात्राविवाहदानेषु ।
1   147@2    शुभकार्येष्वखिलेष्वपि शस्तः सोमाध्वगः पवनः ॥ ११४७॥

1   148@1   अध्यस्तान्ध्यमपूर्वमर्थधिषणैर्ग्राह्यं पुमर्थास्पदं लक्ष्यं
लक्षणभेदतः श्रुतिगतं निर्धूतसाध्यार्थकम् ।
1   148@2    आम्नायान्तविभातविश्वविभवं सर्वाविरुद्धं परं सत्यं
ज्ञानमनर्थसार्थविधुरं ब्रह्म प्रपद्ये सदोम् ॥ ११४८॥

1   149@1   अध्याक्रान्ता वसतिरमुनाप्याश्रमं सर्वभोग्ये रक्षायोगादयमपि तपः
प्रत्यहं संचिनोति ।
1   149@2    अस्यापि द्यां स्पृशति वशिनश्चारणद्वन्द्वगीतः पुण्यः शब्दो मुनिरिति
मुहुः केवलं राजपूर्वः ॥ ११४९॥

1   150@1   अध्यापयन्ति शास्त्राणि तृणीकुर्वन्ति पण्डितान् ।
1   150@2    विस्मारयन्ति जातिं स्वां वराटाः पञ्चषाः करे ॥ ११५०॥

1   151@1   अध्यापितस्योशनसापि नीतिं प्रयुक्तरागप्रणिधिर्द्विषस्ते ।
1   151@2    कस्यार्थधर्मौ वद पीडयामि सिन्धोस्तटावोघ इव प्रवृद्धः ॥ ११५१॥

1   152@1   अध्यापितोऽसि केनैतां मशक क्षुद्रतामिह ।
1   152@2    यस्यैव कर्णे लगसि पीडां तस्य करोषि यत् ॥ ११५२॥

1   153@1   अध्यायोधनवेदि मार्गणकुशानास्तीर्य खड्गस्रुचा हुत्वारेः पललं चरुं
हविरसृक् तन्मस्तकस्वस्तिकैः ।
1   153@2    संवेष्ट्याहवनीयमानसदसि ख्योऽसौ प्रतापानलो- ऽस्थापि
द्रागुदकाञ्जलीकृतचतुःपाथोधिना श्रीमता ॥ ११५३॥

1   154@1   अध्यासामासुरुत्तुङ्गहेमपीठानि यान्यमी ।
1   154@2    तैरूहे केसरिक्रान्तत्रिकूटशिखरोपमा ॥ ११५४॥

1   155@1   अध्यासिते वयस्याया भवता महता हृदि ।
1   155@2    स्तनावन्तरसंमान्तौ निष्क्रान्तौ ब्रूमहे बहिः ॥ ११५५॥

1   156@1   अध्यासीनाश्ववारैरुपजनितभये
हेषमाणैस्तुरङ्गैर्गर्जत्स्फूर्जन्महौजोत्कटकरटिघटाकोटिभिर्दुष्प्रवेशे।
1   156@2    संग्रामे कल्पकल्पेऽप्यरिजनविसरैर्मार्गणश्रेणिबद्धे बध्येऽवध्ये
नृपेऽपि प्रभवति यवसं प्राणविश्राणनाय ॥ ११५६॥

1   157@1   अध्यास्य शान्तां कुकुभं श्र्गाली नरस्य वामा यदि रारटीति ।
1   157@2    तदर्थलाभं वितरत्यवश्यम् अर्थक्षयं दक्षिणतो रटन्ती ॥ ११५७॥

1   158@1   अध्यास्य सौरभेयं मौक्तिकरुचिरङ्गणेषु विहितगतिः मान्यः स एव
हृदि मे गौरी वामाङ्गमाश्रिता यस्य ॥

1   159@1   अध्याहारः स्मरहरशिरश्चन्द्रशेषस्य शेष- स्याहेर्भूयः
फणसमुचितः काययष्टीनिकायः ।
1   159@2    दुग्धाम्भोधेर्मुनिचुलुकनत्रासनाशाभ्युपायः कायव्यूहः क्व जगति न
जागर्त्यदः कीर्तिपूरः ॥ ११५९॥

1   160@1   अध्येति नृत्यति लुनाति मिनोति नौति क्रीणाति हन्ति वपते चिनुते बिभेति ।
1   160@2    मुष्णाति गायति धिनोति बिभर्ति भिन्ते लोभेन सीव्यति पणायति याचते
च ॥ ११६०॥

1   161@1   अध्रुवेण शरीरेण प्रतिक्षणविनाशिना ।
1   161@2    ध्रुवं यो नार्जयेद्धर्मं स शोच्यो मूढचेतनः ॥ ११६१॥

1   162@1   अध्रुवे हि शरीरे यो न करोति तपोऽर्जनम् ।
1   162@2    स पश्चात्तप्यते मूढो मृतो गत्वात्मनो गतिम् ॥ ११६२॥

1   163@1   अध्वक्लान्ततनुर्नवज्वरवती नृत्यश्लथाङ्गी तथा मासैकप्रसवा ददाति
सुरते षण्मासगर्भा सुखम् ।
1   163@2    विख्याता विरहस्य संगमविधौ क्रुद्धप्रसन्ने ऋतु- स्थाने नूतनसंगमे
मधुमदे रागास्पदं योषितः ॥ ११६३॥

1   164@1   अध्वनि पदग्रहपरं मदयति हृदयं न वा न वा श्रवणम् ।
1   164@2    काव्यमभिज्ञसभायां मञ्जीरं केलिवेलायाम् ॥ ११६४॥

1   165@1   अध्वनीनोऽतिथिर्ज्ञेयः श्रोत्रियो वेदपारगः ।
1   165@2    मान्यावेतौ गृहस्थस्य ब्रह्मलोकमभीप्सतः ॥ ११६५॥

1   166@1   अध्वन्यध्वनि तरवः पथि पथि पथिकैरुपास्यते छाया ।
1   166@2    विरलः स कोऽपि विटपी यमध्वगो गृहगतः स्मरति ॥ ११६६॥

1   167@1   अध्वन्यध्वनि भूरुहः फलबृतो नम्रानुपेक्ष्यादराद्
दूरादुन्नतिसंश्रयव्यसनिनः पान्थस्य मुग्धात्मनः ।
1   167@2    यन्मूलं समुपागतस्य मधुरच्छायाफलैः का कथा शीर्णेनापि हि
नोपयोगमगमत् पर्णेन तालद्रुमः ॥ ११६७॥

1   168@1   अध्वन्यस्य वधूर्वियोगविधुरा भर्तुः स्मरन्ती यदि प्राणानुज्झति कस्य
तन्महदहो संजायते किल्बिषम् ।
1   168@2    इत्येवं पथिकः करोति हृदये यावत् तरोर्मूर्धनि प्रोद्घुष्टं परपुष्टया
तव तवेत्युच्चैर्वचोऽनेकशः ॥ ११६८॥

1   169@1   अध्वन्याः किल मूलगर्तमधुनाप्यापूरयन्त्यश्रुभिर्व्याक्रोशन्त्यधुना
सबान्धवकुलाः सायं मुहूर्तं द्विजाः ।
1   169@2    इत्थं यावदिमानि बिभ्रति शुचं भूतान्यपि त्वत्कृते तावत्त्वं न
गतोऽसि पादप चिरं कीर्त्यात्मना वर्तसे ॥ ११६९॥

1   170@1   अध्वन्यानां शिशिरसमये चण्डचाण्डालकाण्ड- प्रायाः कायानहह पवनाः
क्लेशयन्तो विशन्ति ।
1   170@2    बध्नन्त्येते सपदि सुदृशां दुर्भगानामपीह प्रौढाश्लेषाश्लथितदयितं
मूर्ध्नि सौभाग्यपट्टम् ॥ ११७०॥

1   171@1   अध्वन्यान् कति रुन्धते कति दृधान् भिन्दन्ति तोयाकरान् केदारान् कति
यज्जयन्ति कति च व्यापाटयन्ति द्रुमान् ।
1   171@2    वाहिन्यः क्षणलुप्तवारिविभवा वन्या अवन्यामिमा यः सिन्धुः सकलाश्रयः
स तु पुनः कुत्रेति न ज्ञायते ॥ ११७१॥

1   172@1   अध्वन्यैर्मकरन्दशीकरसुरामत्तक्वणत्कोकिले मार्गे मार्गनिरोधिनी परिहृता
शङ्केऽशुभाशङ्कया ।
1   172@2    पान्थस्त्रीवधपातकादुपगतं चण्डालचिह्नं मधोरेषा किङ्किणिकेव
षट्पदमयी झंकारिणी संहतिः ॥ ११७२॥

1   173@1   अध्वश्रमाय चरणौ विरहाय दारा अभ्यर्थनाय वचनं च वपुर्जरायै ।
1   173@2    एतानि मे विदधतस्तव सर्वदैव धातस्त्रपा यदि न किं न परिश्रमोऽपि
॥ ११७३॥

1   174@1   अध्वश्रान्तमविज्ञातम् अतिथिं क्षुत्पिपासितम् ।
1   174@2    यस्तं न पूजयेद् भक्त्या तमाहुर्ब्रह्मघातिनम् ॥ ११७४॥

1   175@1   अध्वाग्रजाग्रन्निभृतापदन्धुर्बन्धुर्यदि स्यात् प्रतिबन्धुमर्हः ।
1   175@2    जोषं जनः कार्यविदस्तु वस्तु प्रच्छ्या निजेच्छा पदवीं मुदस्तु ॥ ११७५॥

1   176@1   अध्वा जरा देहवतां पर्वतानां जलं जरा ।
1   176@2    असंभोगो जरा स्त्रीणां वाक्षल्यं मनसो जरा ॥ ११७६॥

1   177@1   अध्वा जरा मनुष्याणाम् अनध्वा वाजिनां जरा ।
1   177@2    अमैथुनं जरा स्त्रीणाम् अश्वानां मैथुनं जरा ॥ ११७७॥

1   178@1   अध्वानं नैकचक्रः प्रभवति भुवनभ्रान्तिदीर्घं विलङ्घ्य प्रातः
प्राप्तुंरथो मे पुनरिति मनसि न्यस्तचिन्तातिभारः ।
1   178@2    संध्याकृष्टावशिष्टस्वकरपरिकरैः स्पष्टहेमारपङ्क्ति
व्याकृष्यावस्थितोऽस्तक्षितिभृति नयतीवैष दिक्चक्रमर्कः ॥ ११७८॥

1   179@1   अध्वा न यदि निसङ्गपङ्कसंकुलितो भवेत् ।
1   179@2    ततः कुतस्ते धौरेय धुर्यता व्यज्यतामियम् ॥ ११७९॥

1   180@1   अद्वारेण विशन्त्येव बुद्धिमन्तो रिपोर्गृहम् ।
1   180@2    अकृत्वा धर्षणां पूर्वं कथं युद्धं प्रवर्तते ॥ ११८०॥

1   181@1   अनक्षरं रूपमिह क्षरन्ती पञ्चाशदर्णैरमृताम्बुपूर्णैः ।
1   181@2    व्याकीर्णविध्यमण्डमदन्तराला (?) शब्दात्मिका मामवतात् समन्तात् ॥ ११८१॥

1   182@1   अनक्षरज्ञेन जनेन सख्यं संभाषणं दुष्प्रभुसेवनं च ।
1   182@2    आलिङ्गनं लम्बपयोधराणां प्रत्यक्षदुःखं त्रयमेव भूमौ ॥ ११८२॥

1   183@1   अनङ्कुरितकूर्चकः स तु सितोपलाढ्यं पयः स एव धृतकूचकः
सलवणाम्बुतक्रोपमः ।
1   183@2    स एव सितकूर्चकः क्वथितगुग्गुलोद्वेगकृद् भवन्ति हरिणीदृशां
प्रियतमेषु भावास्त्रयः ॥ ११८३॥

1   184@1   अनङ्गः पञ्चभिः पुष्पैर्विश्वं व्यजयतेषुभिः ।
1   184@2    इत्यसंभाव्यमथवा विचित्रा वस्तुशक्तयः ॥ ११८४॥

1   185@1   अनङ्गतापप्रशमाय तस्य कदर्थ्यमाना मुहुरामृणालम् ।
1   185@2    मधौ मधौ नाकनदीनलिन्यो वरं वहन्तां शिशिरेऽनुरागम् ॥ ११८५॥

1   186@1   अनङ्ग पलितं मूर्ध्नि पश्यैतद् विजयध्वजम् ।
1   186@2    इदानीं जितमस्माभिस्तवाकिंचित्कराः शराः ॥ ११८६॥

1   187@1   अनङ्गबाणाकुलितस्य शंभोः शिरो भवानीचरणेऽतिनम्रम् ।
1   187@2    विलोक्य काचिच्चरणे चरन्ती पिपीलिका चुम्बति चन्द्रबिम्बम् ॥ ११८७॥

1   188@1   अनङ्गमङ्गलगृहापाङ्गभङ्गितरङ्गितैः ।
1   188@2    आलिङ्गितः स तन्वङ्ग्या कार्तार्थ्यं लभते कदा ॥ ११८८॥

1   189@1   अनङ्गमङ्गलभुवस्तदपाङ्गस्य भङ्गयः ।
1   189@2    जनयन्ति मुहुर्यूनाम् अन्तःसंतापसंततिम् ॥ ११८९॥

1   190@1   अनङ्गमङ्गलारम्भकुम्भाविव पयोधरौ ।
1   190@2    कस्य नार्तिहरौ तस्याः करपल्लवसंवृतौ ॥ ११९०॥

1   191@1   अनङ्गरङ्गपीठोऽस्याः श‍ृङ्गारस्वर्णविष्टरः ।
1   191@2    लावण्यसारसंघातः सा घना जघनस्थली ॥ ११९१॥

1   192@1   अनङ्गरङ्गप्रतिमं तदङ्गं भङ्गीभिरङ्गीकृतमानताङ्ग्याः ।
1   192@2    कुर्वन्ति यूनां सहसा यथैताः स्वान्तानि शान्तापरचिन्तनानि ॥ ११९२॥

1   193@1   अनङ्गरसचातुरीचपलचारुचेलाञ्चलश्चलन्मकरकुण्डलस्फुरितकान्तिगण्डस्थलः
।
1   193@2    व्रजोल्लसितनागरीनिकररासलास्योत्सुकः स मे सपदि मानसे स्फुरतु कोऽपि
गोपालकः ॥ ११९३॥

1   194@1   अनङ्गलङ्घनालग्ननानातङ्का सदङ्गना ।
1   194@2    सदानघ सदानन्द नताङ्गासङ्गसंगत ॥ ११९४॥

1   195@1   अनङ्गशस्त्राणि नताङ्गि तीक्ष्णतां नयत्ययस्कार इवाम्बुदागमः ।
1   195@2    मलीमसाङ्गाररुचां पयोमुचां तथाहि मध्ये ज्वलितस्तडिच्छिखी ॥ ११९५॥

1   196@1   अनङ्गीकृतकामानाम् अनुमानार्हवर्ष्मणाम् ।
1   196@2    ध्र्तनिर्मलतीर्थानां भूतिलेपो विभूषणम् ॥ ११९६॥

1   197@1   अनङ्गेनाबलासङ्गाज्जिता येन जगत्त्रयी ।
1   197@2    स चित्रचरितः कामः सर्वकामप्रदोऽस्तु वः ॥ ११९७॥

1   198@1   अनङ्गोऽयमनङ्गत्वम् अद्य निन्दिष्यति ध्रुवम् ।
1   198@2    यदनेन न सम्प्राप्तः पाणिस्पर्शोत्सवस्तव ॥ ११९८॥

1   199@1   अनञ्जितासिता दृष्टिर्भ्रूरनावर्जिता नता ।
1   199@2    अरञ्जितोऽरुणश्चायम् अधरस्तव सुन्दरि ॥ ११९९॥

1   200@1   अनणुरणन्मणिमेखल- मविरतशिञ्जानमञ्जुमञ्जीरम् ।
1   200@2    परिसरणमरुणचरणे रणरणकमकारणं कुरुते ॥ १२००॥

1   201@1   अनतिचिरोज्झितस्य जलदेन चिर- स्थितबहुबुद्बुदस्य पयसोऽनुकृतिम् ।
1   201@2    विरलविकीर्णवज्रशकला सकलाम् इह विदधाति धौतकलधौतमही ॥ १२०१॥

1   202@1   अनतिशयं स्वर्णचयं निवहन् नितरां प्रमोदये स्वान्ते ।
1   202@2    किंतु तवैषा सम्पत् कस्योपकृते प्रतिब्रूहि ॥ १२०२॥

1   203@1   अनतिशिथिले पुंभावेन प्रगल्भबलाः खलु प्रसभमलयः पाथोजास्ये
निविश्य निरित्वराः ।
1   203@2    किमपि मुखतः कृत्वानीतं वितीर्य सरोजिनी- मधुरसमुषोयोगे जायां
नवान्नमचीकरन् ॥ १२०३॥

1   204@1   अनधिगतमनोरथस्य पूर्वं शतगुणितेव गता मम त्रियामा ।
1   204@2    यदि तु तव समागमे तथैव प्रसरति सुभ्रुततः कृती भवेयम् ॥ १२०४॥

1   205@1   अनधीत्य यथा वेदान् न विप्रः श्राद्धमर्हति ।
1   205@2    एवमश्रुतषाड्गुण्यो न मन्त्रं श्रोतुमर्हति ॥ १२०५॥

1   206@1   अनधीत्य स्वजशास्त्रं योऽन्यशास्त्रं समीहते वक्तुम् ।
1   206@2    सोऽहेः पदानि गणयति निशि तमसि जले चिरगतस्य ॥ १२०६॥

1   207@1   अनधीत्यार्थशास्त्रणि बहवः पशुबुद्धयः ।
1   207@2    प्रागल्भ्याद्वक्तुमिच्छन्ति मन्त्रेष्वभ्यन्तरीकृताः ॥ १२०७॥

1   208@1   अनध्यवसितावगाहनमनल्पधीशक्तिनाप्यदृष्टपर्मार्थतत्त्वमधिकाभियोगैरपि
।
1   208@2    मतं मम जगत्यलब्धसदृशप्रतिग्राहकं प्रयास्यति पयोनिधेः पय
इव स्वदेहे जराम् ॥ १२०८॥

1   209@1   अनध्वन्याः काव्येष्वलसगतयः शास्त्रगहनेष्वदुःखज्ञा वाचां परिणतिषु
मूकाः परगुणे ।
1   209@2    विदग्धानां गोष्ठीष्वकृतपरिचर्याश्च खलु ये भवेयुस्ते किं वा
परभणितिकण्डूतिनिकषाः ॥ १२०९॥

1   210@1   अनन्तं बत मे वित्तं यस्य मे नास्ति किंचन ।
1   210@2    मिथिलायां प्रदीप्तायां न मे दह्यति किंचन ॥ १२१०॥

1   211@1   अनन्तकोपादिचतुष्टयोदये त्रिभेदमिथ्यात्वमलोदये तथा ।
1   211@2    दुरन्तमिथ्यात्वविषं शरीरिणाम् अनन्तसंसारकरं प्ररोहति ॥ १२११॥

1   212@1   अनन्तख्यातिसम्पन्नः शुद्धसत्त्वः सधीबलः ।
1   212@2    धत्ते बहुमुखं भोगं श्रुतिदृष्टिस्थिराशयः ॥ १२१२॥

1   213@1   अनन्ततत्त्वं परिगृह्य धात्रा विनिर्मितोऽस्याः किल मध्यभागः ।
1   213@2    अणुः परं योगिदृशानुलक्ष्यः सच्चित्कलास्थैर्यबलावनद्धः ॥ १२१३॥

1   214@1   अनन्तनामधेयाय सर्वाकारविधायिने ।
1   214@2    समस्तमन्त्रवाच्याय विश्वैकपतये नमः ॥ १२१४॥

1   215@1   अनन्तपदविन्यासरचना सरसा कवेः ।
1   215@2    बुधो यदि समीपस्थो न कुजन्यः पुरो यदि ॥ १२१५॥

1   216@1   अनन्तपारं किल शब्दशास्त्रं स्वल्पं तथायुर्बहवश्च विघ्नाः ।
1   216@2    यत् सारभूतं तदुपासनीयं हंसैर्यथा क्षीरमिवाम्बुमध्यात् ॥ १२१६॥

1   217@1   अनन्तरत्नप्रभवस्य यस्य हिमं न सौभाग्यविलोपि जातम् ।
1   217@2    एको हि दोषो गुणसंनिपाते निमज्जतीन्दोः किरणेष्विवाङ्कः ॥ १२१७॥

1   218@1   अनन्तरमरिं वद्याद् अरिसेविनमेव च अरेरनन्तरं मित्रम् उदासीनं तयोः
परम् ॥

1   219@1   अनन्तविभवभ्रष्टा दौर्ब्भाग्यपरितापिनी ।
1   219@2    शोच्यति प्राप्य जीवत्वं भर्तृहीनेव नायिका ॥ १२१९॥

1   220@1   अनन्तशास्त्रं बहुलाश्च विद्याः स्वल्पश्च कालो बहुविध्नता च ।
1   220@2    यत् सारभूतं तदुपासनीयं हंसो यथा क्षीरमिवाम्बुमध्यात् ॥ १२२०॥

1   221@1   अनन्तासौ कीर्तिः कविकुमुदबन्धोः क्षितिपतेस्त्रिलोकीयं क्षुद्रा तदिह
कथमस्याः स्थितिरिति ।
1   221@2    मुधेयं वः शङ्का कलयत कियद्दर्पणतलं विशाला किं तत्र स्फुरति
न कवीन्द्रप्रतिकृतिः ॥ १२२१॥

1   222@1   अनन्तोद्भूतभूतौघसंकुले भूतलेऽखिले ।
1   222@2    शस्त्रे शास्त्रे त्रिचतुराश्चतुरा यदि मादृशाः ॥ १२२२॥

1   223@1   अनन्यक्षुण्णश्रीर्मलयवनजन्मायमनिलो निपीय स्वेदाम्बु
स्मरमकरसंभुक्त्तविभवम् ।
1   223@2    विदर्भाणां भूरि प्रियतमपरीरम्भरभस- प्रसङ्गादेङ्गानि
द्विगुणपुलकासञ्जि तनुते ॥ १२२३॥

1   224@1   अनन्यशोभाभिभवेयमाकृतिर्विमानना सुभ्रु कुतः पितुर्गृहे ।
1   224@2    पराभिमर्शो न तवास्ति कः करं प्रसारयेत् पन्नगरत्नसूचये ॥ १२२४॥

1   225@1   अनन्यसाधारणकान्तिकान्त- तनोरमुष्याः किमु मध्यदेशः ।
1   225@2    जगत्त्रयीजन्मभृतां निषण्णा चित्तावलीयं त्रिवलीमिषेण ॥ १२२५॥

1   226@1   अनन्यसाधारणसौरभान्वितं दधानमत्युज्ज्वलपुष्पसम्पदः ।
1   226@2    न चम्पकं भृङ्गगणः सिषेवे कथं सुगन्धेर्मलिनात्मनां रतिः
॥ १२२६॥

1   227@1   अनन्यसामान्यतया प्रसिद्धस्त्यागीति गीतो जगतीतले यः ।
1   227@2    अभूदहंपूर्विकया गतानाम् अतीव भूमिः स्मरमार्गणानाम् ॥ १२२७॥

1   228@1   अनन्यालम्बनत्वेन प्रेम भागवतं भज ।
1   228@2    नृणां प्रेमेति का मात्रा प्राप्तं प्रेम प्रभोर्यदि ॥ १२२८॥

1   229@1   अनन्याश्चिन्तयन्तो मां ये जनाः पर्युंपासते ।
1   229@2    तेषां नित्याभियुक्तानां योगक्षेमं वहाम्यहम् ॥ १२२९॥

1   230@1   अनन्याश्रितचित्तेन सेवितोऽपि च वारिदः ।
1   230@2    सिंञ्चेन्न चेत् तदा मन्ये चातकस्यैव पातकम् ॥ १२३०॥

1   231@1   अनपेक्षितगुरुवचना सर्वान् ग्रन्थीन् विभेदयति सम्यक् ।
1   231@2    प्रकटयति पररहस्यं विमर्शशक्त्तिर्निजा जयति ॥ १२३१॥

1   232@1   अनभिज्ञाय शास्त्रार्थान् पुरुषाः पशुबुद्धयः ।
1   232@2    प्रागल्भ्याद्वक्तुमिच्छन्ति मन्त्रेष्वभ्यन्तरीकृताः ॥ १२३२॥

1   233@1   अनभिज्ञो गुणानां यो न भृत्यैः सोऽनुगम्यते ।
1   233@2    धनाढ्योऽपि कुलीनोऽपि क्रमायातोऽपि भूपतिः ॥ १२३३॥

1   234@1   अनभिध्या परस्वेषु सर्वसत्त्वेषु सौहृदम् ।
1   234@2    कर्मणां फलमस्तीति त्रिविधं मनसा चरेत् ॥ १२३४॥

1   235@1   अनभिलषतः श्रीलीलाब्जे परागविलेपनं त्रिदशकरिणः पातुं
दानप्रवाहमवाञ्छतः ।
1   235@2    त्रिदशसुमनोगन्धासक्तिं विमुक्तवतः सखे बत खलु शिवा संतुष्टस्य
द्विरेफ तव स्थितिः ॥ १२३५॥

1   236@1   अनभ्यासहतोत्साहा परेण परिभूयते ।
1   236@2    या लज्जाजननी जाड्यात् किं तया मन्दविद्यया ॥ १२३६॥

1   237@1   अनभ्यासहता विद्या हतो राजविरोधकृत् ।
1   237@2    जीवनार्थं हतं तीर्थं जीवनार्थं हतं व्रतम् ॥ १२३७॥

1   238@1   अनभ्यासेन विद्यानाम् असंसर्गेण धीमताम् ।
1   238@2    अनिग्रहेण चाक्षाणां जायते व्यसनं नृणाम् ॥ १२३८॥

1   239@1   अनभ्यासेन वेदानाम् आचारस्य च वर्जनात् ।
1   239@2    आलस्यादन्नदोषाच्च मृत्युर्विप्रान् जिघांसति ॥ १२३९॥

1   240@1   अनम्यासैर्हता विद्या नित्यहासैर्हताः स्त्रियः ।
1   240@2    कुबीजेन हतं क्षेत्रं भृत्यदोषैर्हता नृपाः ॥ १२४०॥

1   241@1   अनभ्रवृष्टिः श्रवणामृतस्य सरस्वती विभ्रमजन्मभूमिः ।
1   241@2    वैदर्भरीतिः कृतिनामुदेति सौभाग्यलाभप्रतिभूः पदानाम् ॥ १२४१॥

1   242@1   अनभ्रेविद्युतं दृष्ट्वा दक्षिणां दिशमाश्रिताम् ।
1   242@2    रात्राविन्द्रधनुश्चापि जीवितं द्वित्रिमासिकम् ॥ १२४२॥

1   243@1   अनम्राक्रमणं शौर्यं धनं निजभुजार्जितम् भार्या रूपानुरूपा च
पुरुषस्येह युज्यते ॥

1   243@2    अन्यथा तु किमेतेन रूपेणापि । । ।
1   244@1   अनयनपथे प्रिये न व्यथा यथा दृश्य एव दुष्प्रापे ।
1   244@2    म्लानैव केवलं निशि तपनशिला वासरे ज्वलति ॥ १२४४॥

1   245@1   अनयश्च नयश्चापि दैवात् सम्पद्यते नरैः ।
1   245@2    तद्वशात् कुरुते कर्म शुभाशुभफलं पुमान् ॥ १२४५॥

1   246@1   अनया कृतमन्यभुक्तया वसुधागोचरया विरक्तया ।
1   246@2    अतिशायि महेन्द्रयोषितां वपुषा किं न तवावरोधनम् ॥ १२४६॥

1   247@1   अनया जघनाभोगभरमन्थरयानया ।
1   247@2    अन्यतोऽपि व्रजन्त्या मे हृदये निहितं पदम् ॥ १२४७॥

1   248@1   अनया तव रूपसीमया कृतसंस्कारविबोधनस्य मे ।
1   248@2    चिरमप्यवलोकिताद्य सा स्मृतिमारूढवती शुचिस्मिता ॥ १२४८॥

1   249@1   अनयानुक्रमणिकया मुक्तामणयो मयाभिहिताः ।
1   249@2    एकैकोऽपि हि भास्वान् किं पुनरेषां निगद्यते निकरः ॥ १२४९॥

1   250@1   अनया रत्नसमृद्ध्या सागर लहलहसि किमिह लहरीभिः ।
1   250@2    त्वद्वल्लभा वराक्यो वहन्ति वर्षासु वारीणि ॥ १२५०॥

1   251@1   अनया सुरकाम्यमानया सह योगः सुलभस्तु न त्वया ।
1   251@2    घनसंवृतयाम्बुदागमे कुमुदेनेव निशाकरत्विषा ॥ १२५१॥

1   252@1   अनयेनेव राज्यश्रीर्दैन्येनेव मनस्विता ।
1   252@2    मम्लौ साथ विषादेन पद्मिनीव हिमाम्भसा ॥ १२५२॥

1   253@1   अनयोरनवद्याङ्गि स्तनयोर्जृम्भमाणयोः ।
1   253@2    अवकाशो न पर्याप्तस्तव बाहुलतान्तरे ॥ १२५३॥

1   254@1   अनयो विनयस्तस्य विधिर्यस्यानुवर्तते ।
1   254@2    नयः सम्यक्प्रयुक्तोऽपि भाग्यहीनस्य दुर्नयः ॥ १२५४॥

1   255@1   अनर्घ्यं सौन्दर्यं जगदुपरि माधुर्यलहरी- परीतं सौरभ्यं
दिशि दिशि रसैकव्यसनिता ।
1   255@2    इति प्रीत्यास्माभिस्त्वयि खलु रसाले व्यवसितं क एवं जानीते यदसि
कटुकीटैरुपहतः ॥ १२५५॥

1   256@1   अनर्घ्यमपि माणिक्यं हेमाश्रयमपेक्षते ।
1   256@2    अनाश्रया न शोभन्ते पण्डिता वनिता लताः ॥ १२५६॥

1   257@1   अनर्घ्यलावण्यनिधानभूमिर्न कस्य लोभं लटभा तनोति ।
1   257@2    अवैमि पुष्पायुधयामिकोऽस्याम् अविश्वसन् न क्षणमेति निद्राम् ॥ १२५७॥

1   258@1   अनर्घ्याण्यपि रत्नानि लभ्यन्ते विभवैः सुखम् ।
1   258@2    दुर्लभो रत्नकोट्यापि क्षणोऽपि हि गतायुषः ॥ १२५८॥

1   259@1   अनर्थकं विप्रवासं गृहेभ्यः पापैः संधिं परदाराभिमर्शम् ।
1   259@2    दम्भं स्तैन्यं पैशुनं मद्यपानं न सेवते यः स सुखी सदैव ॥ १२५९॥

1   260@1   अनर्थमकरागाराद् अस्मात् संसारसागरात् ।
1   260@2    उड्डीयते निरुद्वेगं सर्वत्यागेन पुत्रक ॥ १२६०॥

1   261@1   अनर्थमर्थतः पश्यन्न् अर्थं चैवाप्यनर्थतः ।
1   261@2    इन्द्रियैः प्रसृतो बालः सुदुःखं मन्यते सुखम् ॥ १२६१॥

1   262@1   अनर्थां श्चार्थरूपेण अर्थांश्चानर्थरूपतः ।
1   262@2    अर्थायैव हि केषांचिद् धननाशो भवत्युत ॥ १२६२॥

1   263@1   अनर्था ह्यर्थरूपाश्च अर्थाश्चानर्थरूपिणः ।
1   263@2    भवन्ति ते विनाशाय दैवायत्तस्य रोचते ॥ १२६३॥

1   264@1   अनर्थितर्पणं वित्तं चित्तमध्यानदर्पणम् ।
1   264@2    अतीर्थसर्पणं देहं पर्यन्ते शोच्यतां व्रजेत् ॥ १२६४॥

1   265@1   अनर्थित्वान्मनुष्याणां भयात् परिजनस्य च ।
1   265@2    मर्यादायाममर्यादाः स्त्रियस्तिष्ठन्ति भर्तृषु ॥ १२६५॥

1   266@1   अनर्थे चैव निरतम् अर्थे चैव पराङ्मुखम् ।
1   266@2    न तं भर्तारमिच्छन्ति षण्ढं पतिमिव स्त्रियः ॥ १२६६॥

1   267@1   अनर्थोऽप्यर्थरूपेण तथार्थोऽनर्थरूपभाक् ।
1   267@2    उत्पद्यते विनाशाय तस्मादुक्तं परीक्षयेत् ॥ १२६७॥

1   268@1   अनलंकृतोऽपि माधव हरसि मनो मे सदा प्रसभम् ।
1   268@2    किं पुनरलंकृतस्त्वं सम्प्रति नखरक्षतैस्तस्याः ॥ १२६८॥

1   269@1   अनलः शीतनाशाय विषनाशाय गारुडम् ।
1   269@2    विवेको दुःखनाशाय सर्वनाशाय दुर्मतिः ॥ १२६९॥

1   270@1   अनलः सलिलाज्जातः कार्त्तिकेयोऽपि वह्नितः ।
1   270@2    गूढं हि महतां जन्म परिच्छेत्तुं क ईश्वरः ॥ १२७०॥

1   271@1   अनलसजवापुष्पोत्पीडच्छवि प्रथमं ततः समदयवनीगण्डच्छायं
पुनर्मधुपिङ्गलम् ।
1   271@2    तदनु च नवस्वर्णादर्शप्रभं शशिनस्ततस्तरुणतगराकारं बिम्बं
विभाति नभस्तले ॥ १२७१॥

1   272@1   अनलस्तम्भनविद्यां सुभग भवान् नियतमेव जानाति ।
1   272@2    मन्मथशराग्नितप्ते हृदि मे कथमन्यथा वससि ॥ १२७२॥

1   273@1   अनल्पं जल्पन्तः कति बत गता नो यमपुरं पुरस्तादस्माकं विधृतनयना
व्यात्तवदनाः ।
1   273@2    अतीता यद्येवं न हि निजहितं चेतसि वयं वहामो हा मोहाद्
विषयविषजातादवसिताः ॥ १२७३॥

1   274@1   अनल्पं संतापं शमयति मनोजन्मजनितं तथा शीतं स्फीतं
हिमवति निशीथे ग्लपयति ।
1   274@2    तदेवं कोऽप्यूष्मा रमणपरिरम्भोत्सवमिलत्-
पुरन्ध्रीनीरन्ध्रस्तनकलशजन्मा विजयते ॥ १२७४॥

1   275@1   अनल्पचिन्ताभरमोहनिश्चला विलोक्यमानैव करोति साध्वसम् ।
1   275@2    स्वभावशोभानतिमात्रभूषणा तनुस्तवेयं बत किं नु सुन्दरि ॥ १२७५॥

1   276@1   अनल्पत्वात् प्रधानत्वाद् वंशस्येवेतरे स्वराः ।
1   276@2    विजिगीषोर्नृपतयः प्रयान्ति परिवारताम् ॥ १२७६॥

1   277@1   अनवद्यमवद्यं स्याद् वारुणीलेशमात्रतः ।
1   277@2    तद्वच्छिष्यो विरुद्धार्थाद् विगुरोरेव नश्यति ॥ १२७७॥

1   278@1   अनवरतकनकवितरण- जललवभृतकरतरङ्गितार्थिततेः ।
1   278@2    भणितिरिव मतिर्मतिरिव चेष्टा चेष्टेव कीर्तिरतिविमला ॥ १२७८॥

1   279@1   अनवरतधनुर्ज्यास्फालनक्रूरपूर्वं रविकिरणसहिष्णु स्वेदलेशैरभिन्नम् ।
1   279@2    अपचितमपि गात्रं व्यायतत्वादलक्ष्यं गिरिचर इव नागः प्राणसारं
बिभर्ति ॥ १२७९॥

1   280@1   अनवरतनयनविगलित- जललवघटिताक्षसूत्रवलयेन ।
1   280@2    मृत्युंजयमिव जपति त्वद्गोत्रं विरहिणी बाला ॥ १२८०॥

1   281@1   अनवरतनयनविगलित- जललवपरिमुषितपत्त्रलेखान्तम् ।
1   281@2    करतलनिषण्णमबले वदनमिदं कं न तापयति ॥ १२८१॥

1   282@1   अनवरतपरोपकरण- व्यग्रीभवदमलचेतसां महताम् ।
1   282@2    आपातकाटवानि स्फुरन्ति वचनानि भेषजानीव ॥ १२८२॥

1   283@1   अनवरतरसेन रागभाजा करजपरिक्षतिलब्धसंस्तवेन ।
1   283@2    सपदि तरुणपल्लवेन वध्वा विगतदयं खलु खण्डितेन मम्ले ॥ १२८३॥

1   284@1   अनवसरे च यदुक्त्तं सुभाषितं तच्च भवति हास्याय ।
1   284@2    रहसि प्रौढवधूनां रतिसमये वेदपाठ इव ॥ १२८४॥

1   285@1   अनवस्थितचित्तस्य न जने न वने सुखम् ।
1   285@2    जने दहति संसर्गो वने सङ्गविवर्जनम् ॥ १२८५॥

1   286@1   अनवस्थितचित्तानां प्रसादोऽपि भयंकरः ।
1   286@2    सर्पी हन्ति किल स्नेहाद् अपत्यानि न वैरतः ॥ १२८६॥

1   287@1   अनवहितः किमशक्त्तो विबुधैरभ्यर्थितः किमतिरसिकः ।
1   287@2    सर्वंकषोऽपि कालस्तिरयति सूक्तानि न कवीनाम् ॥ १२८७॥

1   288@1   अनवाप्यं च शोकेन शरीरं चोपतप्यते ।
1   288@2    अमित्राश्च प्रहृष्यन्ति मा स्म शोके मनः कृथाः ॥ १२८८॥

1   289@1   अनवेक्षितमर्यादं नास्तिकं विप्रलुम्पकम् ।
1   289@2    अरक्षितारमत्तारं नृपं विद्यादधोगतिम् ॥ १२८९॥

1   290@1   अनव्यये व्ययं याति व्यये याति सुविस्तृतिम् ।
1   290@2    अपूर्वस्तव कोशोऽयं विद्याकोशेषु भारति ॥ १२९०॥

1   291@1   अनसि सीदति सैकतवर्त्मनि प्रचुरभारभरक्षपितौक्षके ।
1   291@2    गुरुभरोद्धरणोद्धुरकंधरं स्मरति सारथिरेष धुरंधरम् ॥ १२९१॥

1   292@1   अनसूयः कृतप्रज्ञः शोभनान्याचरन् सदा ।
1   292@2    अकृच्छ्रात् सुखमाप्नोति सर्वत्र च विराजते ॥ १२९२॥

1   293@1   अनसूया क्षमा शान्तिः संतोषः प्रियवादिता ।
1   293@2    कामक्रोधपरित्यागः शिष्टाचारनिदर्शनम् ॥ १२९३॥

1   294@1   अनसूयार्जवं शौचं संतोषः प्रियवादिता ।
1   294@2    दमः सत्यमनायासो न भवन्ति दुरात्मनाम् ॥ १२९४॥

1   295@1   अनस्तमितसारस्य तेजसस्तद्विजृम्भितम् ।
1   295@2    येन पाषाणखण्डस्य मूल्यमल्पं वसुंधरा ॥ १२९५॥

1   297@1   अनाकलितमानुष्याः क्षमासंस्पर्शवर्जिताः ।
1   297@2    प्रतिबुद्धैर्न सेव्यन्ते पूर्वदेवविरोधिनः ॥ १२९७॥

1   298@1   अनाकाशे चन्द्रः सरसिजदलद्वन्द्वसहितो गृहीतः पश्चार्धे कुटिलकुटिलैः
सोऽपि तिमिरैः ।
1   298@2    सुधां मुञ्चत्युच्चैरनिशमथ संमोहजननीं किमुत्पातालीयं वदत
जगतः कर्तुमुदिता ॥ १२९८॥

1   299@1   अनाकूतैरेव प्रियसहचरीणां शिशुतया वचोभिः पाञ्चालीमिथुनमधुना
संगमयितुम् ।
1   299@2    उपादत्ते नो वा विरमति न वा केवलमियं कपोलौ कल्याणी
पुलकमुकुलैर्दन्तुरयति ॥ १२९९॥

1   300@1   अनाकृष्टस्य विषयैर्विद्यानां पारदृश्वनः ।
1   300@2    तस्य धर्मरतेरासीद् वृद्धत्वं जरसा विना ॥ १३००॥

1   301@1   अनागतं भयं दृष्ट्वा नीतिशास्त्रविशारदः ।
1   301@2    अवसन्मूषकस्तत्र कृत्वा शतमुखं बिलम् ॥ १३०१॥

1   302@1   अनागतं यः कुरुते स शोभते स शोचते यो न करोत्यनागतम् ।
1   302@2    वने वसन्नेव जरामुपागतो बिलस्य वाचा न कदापि हि श्रुता ॥ १३०२॥

1   303@1   अनागतं हि बुध्येत यच्च कार्यं पुरः स्थितम् ।
1   303@2    न तु बुद्धिक्षयात् किंचिद् अतिक्रामेत् प्रयोजनम् ॥ १३०३॥

1   304@1   अनागतवर्तीं चिन्तां कृत्वा यस्तु प्रहृष्यति ।
1   304@2    स तिरस्कारमाप्नोति भग्नभाण्डो द्विजो यथा ॥ १३०४॥

1   305@1   अनागतवतीं चिन्तां यो नरः कर्तुमिच्छति ।
1   305@2    स भूमौ पाण्डुरः शेते सोमशर्मपिता यथा ॥ १३०५॥

1   306@1   अनागतविधाता च प्रत्युत्पन्नमतिश्च यः ।
1   306@2    द्ववेव सुखमेधेते दीर्घसूत्री विनश्यति ॥ १३०६॥

1   307@1   अनागतविधातारम् अप्रमत्तमकोपनम् ।
1   307@2    स्थिरारम्भमदीनं च नरं श्रीरुपतिष्ठति ॥ १३०७॥

1   308@1   अनागतविधानं च कर्तव्यं विषये नृपैः ॥

1   308@2    आगमश्चापि कर्तव्यस्तथा दोषो न जायते ॥ १३०८॥

1   309@1   अनागतविधानं तु कर्तव्यं शुभमिच्छता ।
1   309@2    आपदं शङ्कमानेन पुरुषेण विपश्चिता ॥ १३०९॥

1   310@1   अनागतोपधं हिंस्रं दुर्बुद्धिमबहुश्रुतम् ।
1   310@2    त्यक्त्तोपात्तं मद्यपानद्यूतस्त्रीमृगयाप्रियम् ॥ १३१०॥

1   310@3कार्ये महति युञ्जानो हीयतेऽर्थपतिः श्रिया ॥ १३१०॥

1   311@1   अनाघ्रातं पुष्पं किसलयमलूनं कररुहैरनाविद्धं रत्नं मधु
नवमनास्वादितरसम् ।
1   311@2    अखण्डं पुण्यानां फलमिव च तद्रूपमनघं न जाने भोक्त्तारं कमिह
समुपस्थास्यति विधिः ॥ १३११॥

1   312@1   अनातपत्रोऽप्ययमत्र लक्ष्यते सितातपत्रैरिव सर्वतो वृतः ।
1   312@2    अचामरोऽप्येष सदैव वीज्यते विलासबालव्यजनेन कोऽप्ययम् ॥ १३१२॥

1   313@1   अनातुरोत्कण्ठितयोः प्रसिध्यता समागमेनापि रतिर्न मां प्रति ।
1   313@2    परस्परप्राप्तिनिराशयोर्वरं शरीरनाशोऽपि समानुरागयोः ॥ १३१३॥

1   314@1   अनात्मवान् नयद्वेषी वर्धयन्नरिसम्पदः ।
1   314@2    प्राप्यापि महदैश्वर्यं सह तेन विनश्यति ॥ १३१४॥

1   315@1   अनाथानां दरिद्राणां बालवृद्धतपस्विनाम् ।
1   315@2    अन्यायपरिभूतानां सर्वेषां पार्थिवो गतिः ॥ १३१५॥

1   316@1   अनाथानां नाथो गतिरगतिकानां व्यसनिनां विनेता भीतानामभयमधृतीनां
भरवशः ।
1   316@2    सुहृद्बन्धुः स्वामी शरणमुपकारी वरगुरुः पिता माता भ्राता जगति
पुरुषो यः स नृपतिः ॥ १३१६॥

1   317@1   अनाथान् रोगिणो यश्च पुत्रवत् परिपालयेत् ।
1   317@2    गुरुणा समनुज्ञातः स भिषक्च्छब्दमश्नुते ॥ १३१७॥

1   318@1   अनादरपरो विद्वान् ईहमानः स्थिरां श्रियम् ।
1   318@2    अग्नेः शेषमृणाच्छेषं शत्रोः शेषं न शेषयेत् ॥ १३१८॥

1   319@1   अनादरहतां सेवां दाम्पत्यं प्रेमवर्जितम् ।
1   319@2    मैत्रीं च हेतुसापेक्षां चे तना नाधिकुर्वते ॥ १३१९॥

1   320@1   अनादरालोकविवृद्धशोकः पितुः प्रियावाक्यवशंगतस्य ।
1   320@2    औत्तानपादिर्जगतां शरण्यम् आराध्य विष्णुं पदमग्र्यमायात् ॥ १३२०॥

1   321@1   अनादायी व्ययं कुर्याद् असहायी रणप्रियः ।
1   321@2    आतुरः सर्वभक्षी च नरः शीघ्रंविनश्यति ॥ १३२१॥

1   322@1   अनादिधाविस्वपरंपराया हेतुस्रजः स्रोतसि वेश्वरे वा ।
1   322@2    आयत्तधीरेष जनस्तदार्याः किमीदृशः पर्यनुयोगयोग्यः ॥ १३२२॥

1   323@1   अनादिष्टोपि भूपस्य दृष्ट्वा हानिकरं च यः ।
1   323@2    यतते तस्य नाशाय स भृत्योऽर्हो महीभुजाम् ॥ १३२३॥

1   324@1   अनादृत्यौचित्यं ह्रियमविगणय्यातिमहतीं यदेतस्याप्यर्थे
धनलवदुराशातरलिताः ।
1   324@2    अलीकाहंकारज्वरकुटिलितभ्रूणि धनिनां मुखानि प्रेक्ष्यन्ते
धिगिदमतिदुष्पूरमुदरम् ॥ १३२४॥

1   325@1   अनादेयं नाददीत परिक्षीणोऽपि पार्थिवः ।
1   325@2    न चादेयं समृद्धोऽपि सूक्ष्ममप्यर्थमुत्सृजेत् ॥ १३२५॥

1   326@1   अनादेयस्य चादानाद् आदेयस्य च वर्जनात् ।
1   326@2    दौर्बल्यं ख्याप्यते राज्ञः स प्रेत्येह च नश्यति ॥ १३२६॥

1   327@1   अनाद्यन्ता तु सा तृष्णा अन्तर्देहगता नृणाम् ।
1   327@2    विनाशयति संभूता अयोनिज इवानलः ॥ १३२७॥

1   328@1   अनाप्तपुण्योपचयैर्दुरापा फलस्य निर्धूतरजाः सवित्री ।
1   328@2    तुल्या भवद्दर्शनसम्पदेषा वृष्टेर्दिवो वीतबलाहकायाः ॥ १३२८॥

1   329@1   अनाम्नायमला वेदा ब्राह्मणस्याव्रतं मलम् ।
1   329@2    मलं पृथिव्या वाहीकाः पुरुषस्यानृतं मलम् ॥ १३२९॥

1   330@1   अनायका विनश्यन्ति नश्यन्ति बहुनायकाः ।
1   330@2    स्त्रीनायका विनश्यन्ति नश्यन्ति शिशुनायकाः ॥ १३३०॥

1   331@1   अनायके न वस्तव्यं न वसेद् बहुनायके ।
1   331@2    स्त्रीनायके न वस्तव्यं न वसेद् बालनायके ॥ १३३१॥

1   332@1   अनायव्ययकर्ता च अनाथः कलहप्रियः ।
1   332@2    आतुरः सर्वभक्षी च नरः शीघ्रं विनश्यति ॥ १३३२॥

1   333@1   अनायासकृशं मध्यम् अशङ्कतरले दृशौ ।
1   333@2    अभूषणमनोहारि वपुर्वयसि सुभ्रुवः ॥ १३३३॥

1   334@1   अनायि देशः कतमस्त्वयाद्य वसन्तमुक्तस्य दशां वनस्य ।
1   334@2    त्वदाप्तसंकेततया कृतार्था श्रव्यापि नानेन जनेन संज्ञा ॥ १३३४॥

1   335@1   अनारतं तेन पदेषु लम्भिता विभज्य सम्यग्विनियोगसत्क्रियाः ।
1   335@2    फलन्त्युपायाः परिबृंहितायतीरुपेत्य संघर्षमिवार्थसम्पदः ॥ १३३५॥

1   336@1   अनारतं प्रतिदिशं प्रतिदेशं जले स्थले ।
1   336@2    जायन्ते च म्रियन्ते च बुद्बुदा इव वारिणि ॥ १३३६॥

1   337@1   अनारतपरिस्खलन्नयनवारिधाराशत-
प्रवृद्धपथनिम्नगासलिलरुद्धयानोद्यमा ।
1   337@2    त्वदीयरिपुकामिनी बहुविदेशयानैषिणी विनिन्दति वलद्दृशा गुरुरुषाश्रुपं
प्रावृषम् ॥ १३३७॥

1   338@1   अनारब्धाक्षेपं परमकृतवाष्पव्यतिकरं निगूढान्तस्तापं
हृदयविनिपीतं व्यवसितम् ।
1   338@2    कृशाङ्ग्या यत्पापे व्रजति मयि नैराश्यपिशुनं श्लथैरङ्गैरुक्तं
हृदयमिदमुन्मूलयति तत् ॥ १३३८॥

1   339@1   अनारभ्या भवन्त्यर्थाः केचिन् नित्यं तथागताः ।
1   339@2    कृतः पुरुषकारोऽपि भवेद्येषु निरर्थकः ॥ १३३९॥

1   340@1   अनारम्भस्तु कार्याणां प्रथमं बुद्धिलक्षणम् ।
1   340@2    आरब्धस्यान्तगमनं द्वितीयं बुद्धिलक्षणम् ॥ १३४०॥

1   341@1   अनाराध्य कालीमनास्वाद्य गौडी- मृते मन्त्रतन्त्राद्विना शब्दचौर्यात् ।
1   341@2    प्रबन्धं प्रगल्भं प्रकर्तुं प्रवक्तुं विरिञ्चिप्रपञ्चे मदन्यः
कविः कः ॥ १३४१॥

1   342@1   अनारोग्यमनायुष्यम् अस्वर्ग्यं चातिभोजनम् ।
1   342@2    अपुण्यं लोकविद्विष्टं तस्मात् तत् परिवर्जयेत् ॥ १३४२॥

1   343@1   अनार्यता निष्ठुरता क्रूरता निष्क्रियात्मता ।
1   343@2    पुरुषं व्यञ्जयन्तीह लोके कलुषयोनिजम् ॥ १३४३॥

1   344@1   अनार्यप्रज्ञानामिह जनवधूनां हि मनसो महाशल्यं कर्णे तव
कनकजम्बूकिसलयः ।
1   344@2    भ्रमन् भिक्षाहेतोरधिनगरि बुद्धोऽसि न मया ? त्वयैतावद्वेषः पथिक
न विधेयः पुनरपि ॥ १३४४॥

1   345@1   अनार्यमप्याचरितं कुमार्या भवान् मम क्षाम्यतु सौम्य तावत् ।
1   345@2    हंसोऽपि देवांशतयासि वन्द्यः श्रीवत्सलक्ष्मेव हि मत्स्यमूर्तिः ॥ १३४५॥

1   346@1   अनार्यवृत्तमप्राज्ञम् असूयकमधार्मिकम् ।
1   346@2    अनर्थाः क्षिप्रमायान्ति वाग्दुष्टं क्रोधनं तथा ॥ १३४६॥

1   347@1   अनार्येण कृतघ्नेन संगतिर्मे न युज्यते ।
1   347@2    विनाशमपि काङ्क्षन्ति ज्ञातीनां ज्ञातयः सदा ॥ १३४७॥

1   348@1   अनालोक्य व्ययं कर्त्ता अनाथः कलहप्रियः ।
1   348@2    आतुरः सर्वक्षेत्रेषु नरः शीघ्रं विनश्यति ॥ १३४८॥

1   349@1   अनालोच्य प्रेम्णः परिणतिमनादृत्य सुहृदस्त्वयाकाण्डे मानः किमिति सरले
सम्प्रति कृतः ।
1   349@2    समाकृष्टा ह्येते प्रलयदहनोद्भासुरशिखाः
स्वहस्तेनाङ्गारास्तदलमधुनारण्यरुदितैः ॥ १३४९॥

1   350@1   अनावर्ती कालो व्रजति स वृथा तन्न गणितं दशास्तास्ताः सोढा
व्यसनशतसम्पातविधुराः ।
1   350@2    कियद्वा वक्ष्यामः किमिव बत नात्मन्युपकृतं वयं यावत्तावत् पुनरपि
तदेव व्यवसितम् ॥ १३५०॥

1   351@1   अनावर्जितचित्तापि ध्रुवं सर्वान् प्रधावति ।
1   351@2    फलं न लभते किंचित् तृष्णा जीर्णेव कामिनी ॥ १३५१॥

1   352@1   अनाविलं फलं भुङ्क्ते विषयाणामनुत्सुकः ।
1   352@2    उत्सुको लब्धरोकेण तत्र शोकेन शीर्यते ॥ १३५२॥

1   353@1   अनावृतनवद्वारपञ्जरे विहगानिलः ।
1   353@2    यत्तिष्ठति तदाश्चर्यं वियोगे तस्य का कथा ॥ १३५३॥

1   354@1   अनावृताः स्ववर्णेषु सर्वसाधारणाः पुरा ।
1   354@2    नार्यो बभूवुर्निर्वैरो यतः सर्वोऽभवज्जनः ॥ १३५४॥

1   355@1   अनावृष्टिहते देशे सस्ये च प्रलयं गते ।
1   355@2    धन्यास्तात न पश्यन्ति देशभङ्गं कुलक्षयम् ॥ १३५५॥

1   356@1   अनाश्रिता दानपुण्यं वेदपुण्यमनाश्रिताः ।
1   356@2    रागद्वेषविनिर्मुक्ता विचरन्तीह मोक्षिणः ॥ १३५६॥

1   357@1   अनाश्रिते दृप्तगुरौ अवज्ञां कलयेन् नृपः ।
1   357@2    संवर्तेन मरुत्तस्तु निरस्तमकरोद्गुरुम् ॥ १३५७॥

1   358@1   अनास्था वस्तूनामभिमतगुणानामुपहृतौ घनो गर्वस्तन्व्या रुषि च
विहिताडम्बरविधिः ।
1   358@2    प्रहारः पादाभ्यां यमनमपि काञ्च्या चरणयोः प्रियाया विब्बोकं तदिदमिति
धन्योऽनुभवति ॥ १३५८॥

1   359@1   अनास्वादितसंभोगाः पतन्तु तव शत्रवः ।
1   359@2    बालवैधव्यदग्धानां कुलस्त्रीणां स्तना इव ॥ १३५९॥

1   360@1   अनास्वाद्यमविक्रेयम् अनादेयमनीप्सितम् ।
1   360@2    दत्तं निरुपकारं यद् वन्ध्यदानेन तेन किम् ॥ १३६०॥

1   361@1   अनाहिताग्निः शतगुरयज्वा च सह्स्रगुः ।
1   361@2    सुरापो वृषलीभर्ता ब्रःमहा गुरुतल्पगः ॥ १३६१॥

1   362@1   असत्प्रतिग्रहे युक्त्तः स्तेनः कुत्सितयाजकः ।
1   362@2    अदोषस्त्यक्तुमन्योन्यं कर्मसंकरनिश्चयात् ॥ १३६२॥

1   363@1   अनाहूतः प्रविशति अपृष्टो बहु भाषते ।
1   363@2    विश्वसित्यप्रमत्तेषु मूढचेता नराधमः ॥ १३६३॥

1   363A@1   अनाहूतः समायातः अनापृष्टस्तु भाषते ।
1   363A@2    परनिन्दात्मनः स्तुतिश्चत्वारि लघुलक्षणम् ॥

1   364@1   अनाहूतप्रविष्टस्य दृष्टस्य क्रुद्धचक्षुषा ।
1   364@2    स्वयमेवोपविष्टस्य वरं मृत्युर्न भोजनम् ॥ १३६४॥

1   365@1   अनहूताः स्वयं यान्ति रसास्वादविलोलुपाः ।
1   365@2    निवारिता न गच्छन्ति मक्षिका इव भिक्षुकाः ॥ १३६५॥

1   366@1   अनाहूतो विशेद्यस्तु अपृष्टो बहु भाषते ।
1   366@2    आत्मानं मन्यते प्रीतं भूपालस्य स दुर्मतिः ॥ १३६६॥

1   367@1   अनाह्वाने प्रवेशश्च अपृष्टे परिभाषणम् ।
1   367@2    आत्मस्तुतिः परे निन्दा चत्वारि लघुलक्षणम् ॥ १३६७॥

1   368@1   अनिच्छतोऽपि दुःखानि यथेहायान्ति देहिनः ।
1   368@2    सुखान्यपि तथा मन्ये चिन्तादैन्येन को गुणः ॥ १३६८॥

1   369@1   अनिःसरन्तीमपि गेहगर्भात् कीर्तिं परेषामसतीं वदन्ति ।
1   369@2    स्वैरं भ्रमन्तीमपि च त्रिलोक्यां त्वत्कीर्तिमाहुः कवयः सतीं तु ॥ १३६९॥

1   370@1   अनिच्छन्तोऽपि विनयं विद्याभ्यासेन बालकाः ।
1   370@2    भेषजेनेव नैरुज्यं प्रापणीयाः प्रयत्नतः ॥ १३७०॥

1   371@1   अनिच्छन्नपि चित्तेन विदेशस्थोऽपि मानवः ।
1   371@2    स्वकर्मोत्पातवातेन नीयते यत्र तत्फलम् ॥ १३७१॥

1   372@1   अनिज्यया विवाहैश्च वेदस्योत्सादनेन च ।
1   372@2    कुलान्यकुलतां यान्ति धर्मस्यातिक्रमेण च ॥ १३७२॥

1   373@1   अनित्यं निस्राणं जननमरणव्याधिकलितं
जगन्मिथ्यात्वार्थैरहमहमिकालिङ्गितमिदम् ।
1   373@2    विचिन्त्यैवं सन्तो विमलमनसो धर्ममतयस्तपः कर्तुं
वृत्तास्तदपसृतये जैनमनघम् ॥ १३७३॥

1   374@1   अनित्यं यौवनं रूपं जीवितं द्रव्यसंचयः ।
1   374@2    ऐश्वर्यं प्रियसंवासो गृध्येदेषु न पण्डितः ॥ १३७४॥

1   375@1   अनित्यतासमाख्यानं विषयादिविडम्बनम् ।
1   375@2    पश्चात्तापस्य कथनं कालस्य चरितं तथा ॥ १३७५॥

1   376@1   अनित्यते जगन्निन्द्ये वन्दनीयासि सम्प्रति ।
1   376@2    या करोषि प्रसङ्गेन दुःखानामप्यनित्यताम् ॥ १३७६॥

1   377@1   अनित्यत्वे कृतमतिर्म्लानमाल्येन शोचति ।
1   377@2    नित्यत्वे कृतबुद्धिस्तु भिन्नभाण्डेऽनुशोचति ॥ १३७७॥

1   378@1   अनित्यमिति जानन्तो न भवन्ति भवन्ति च ।
1   378@2    अथ येनैव कुर्वन्ति नैव जातु भवन्ति ते ॥ १३७८॥

1   379@1   अनित्यस्य शरीरस्य सर्वदोषमयस्य च ।
1   379@2    दुर्गन्धस्य च रक्षार्थं नाहं पापं करोमि वै ॥ १३७९॥

1   380@1   अनित्यानि शरीराणि विभवो नैव शाश्वतः ।
1   380@2    नित्यं संनिहितो मृत्युः कर्तव्यो धर्मसंग्रहः ॥ १३८०॥

1   381@1   अनित्ये प्रियसंवासे संसारे चक्रवद्गतौ ।
1   381@2    पथि संगतमेवैतद् भ्राता माता पिता सखा ॥ १३८१॥

1   382@1   अनित्यो विजयो यस्माद् दृश्यते युध्यमानयोः ।
1   382@2    पराजयश्च संग्रामे तस्माद्युद्धं विवर्जयेत् ॥ १३८२॥

1   383@1   अनिद्रो दुःस्वप्नः प्रपतनमनद्रि द्रुमतटं जराहीनः
कम्पस्तिमिररहितस्त्राससमयः ।
1   383@2    अनाघातं दुःखं विगतनिगडो बन्धनविधिः सजीवं जन्तूनां
मरणमवनीशाश्रयरसः ॥ १३८३॥

1   384@1   अनिधाय मुखे पत्रं पूगं खादति यो नरः ।
1   384@2    सप्तजन्मदरिद्रत्वम् अन्ते विष्णुस्थितिश्च न ॥ १३८४॥

1   385@1   अनिन्दा परकृत्येषु स्वधर्मपरिपालनम् ।
1   385@2    कृपणेषु दयालुत्वं सर्वत्र मधुरा गिरः ॥ १३८५॥

1   386@1   प्राणैरप्युपकारित्वं मित्रायाव्यभिचारिणे ।
1   386@2    गृहागते परिष्वङ्गः शक्त्या दानं सहिष्णुता ॥ १३८६॥

1   387@1   बन्धुभिर्बद्धसंयोगः सुजने चतुरश्रता ।
1   387@2    तच्चित्तानुविधायित्वम् इति वृत्तं महात्मनाम् ॥ १३८७॥

1   388@1   अनिन्द्यमपि निन्दन्ति स्तुवन्त्यस्तुत्यमुच्चकैः ।
1   388@2    स्वापतेयकृते मर्त्याः किं किं नाम न कुर्वते ॥ १३८८॥

1   389@1   अनिबन्धनकचबन्धनम् अनिदानं दानमुत्तरीयस्य ।
1   389@2    आकस्मिकमन्दस्मितम् अपहस्तयतीव बाल्यमेतस्याः ॥ १३८९॥

1   390@1   अनिभालित एव केवलं खनिगर्भे निधिरेष जीर्यतु ।
1   390@2    न तु सीदतु मूल्यहानितो वणिजालोकनगोचरीकृतः ॥ १३९०॥

1   391@1   अनिमिषमविरामा रागिणां सर्वरात्रं नवनिधुवनलीलाः कौतुकेनातिवीक्ष्य ।
1   391@2    इदमुदवसितानामस्फुटालोकसम्पन् नयनमिव सनिद्रं घूर्णते दैपमर्चिः
॥ १३९१॥

1   392@1   अनियतरुदितस्मितं विराजत्- कतिपयकोमलदन्तकुड्मलाग्रम् ।
1   392@2    वदनकमलकं शिशोः स्मरामि स्खलदसमञ्जसमुग्धजल्पितं ते ॥ १३९२॥

1   393@1   अनियुक्ता हि साचिव्ये यद्वदन्ति मनीषिणः ।
1   393@2    अनुरागद्रवस्यैताः प्रणयस्यातिभूमयः ॥ १३९३॥

1   394@1   अनिराकृततापसम्पदं फलहीनां सुमनोभिरुज्झिताम् ।
1   394@2    खलतां खलनामिवासतीं प्रतिपद्येत कथं बुधो जनः ॥ १३९४॥

1   395@1   अनिरीक्षणमेव दृष्टिरार्द्रा परिहासालपनानि मौनमेव ।
1   395@2    अवधीरणमेव चाभियोगो विनिगूढोऽपि हि लक्ष्यतेऽनुरागः ॥ १३९५॥

1   396@1   अनिर्घातं धाराधरमशमनीयं निधिरपाम् अकाठिन्यं
चिन्तामणिमजडभूतं सुरतरुम् ।
1   396@2    अभित्त्वोपादाय प्रभुरपशुवृत्तिं च सुरभिं परार्थैकस्वार्थानकृत
पुरुषानादिपुरुषः ॥ १३९६॥

1   397@1   अनिर्जयेन द्विषतां यस्यामर्षः प्रशाम्यति ।
1   397@2    पुरुषोक्तिः कथं तस्मिन् ब्रूहि त्वं हि तपोधन ॥ १३९७॥

1   398@1   कृतं पुरुषशब्देन जातिमात्रावलम्बिना ।
1   398@2    योऽङ्गीकृतगुणैः श्लाध्यः सविस्मयमुदाहृतः ॥ १३९८॥

1   399@1   ग्रसमानमिवौजांसि सदसा गौरवेरितम् ।
1   399@2    नाम यस्याभिननदन्ति द्विषोऽपि स पुमान्पुमान् ॥ १३९९॥

1   400@1   अनिर्दयोपभोगस्य रूपस्य मृदुनः कथम् ।
1   400@2    कठिनं खलु ते चेतः शिरीषस्येव बन्धनम् ॥ १४००॥

1   401@1   अनिर्लोडितकार्यस्य वाग्जालं वाग्मिनो वृथा ।
1   401@2    निमित्तादपराद्धेषोर्धानुष्कस्येव वल्गितम् ॥ १४०१॥

1   402@1   अनिर्वाच्यमनिर्भिन्नम् अपरिच्छिन्नमव्ययम् ।
1   402@2    ब्रह्मेव सुजनप्रेम दुःखमूलनिकृन्तनम् ॥ १४०२॥

1   403@1   अनिर्वृतं तथा मन्दं परलोकपराङ्मुखम् ।
1   403@2    नरकाय न सद्गत्यं कुपुत्रालम्बिजन्म वै ॥ १४०३॥

1   404@1   अनिर्वेदः श्रियो मूलं चञ्चुर्मे लोहसंनिभा ।
1   404@2    अहोरात्राणि दीर्घाणि समुद्रः किं न शुष्यति ॥ १४०४॥

1   405@1   अनिर्वेदः श्रियो मूलं दुःखनाशे सुखस्य च ।
1   405@2    महान् भवत्यनिर्विण्णः सुखं चात्यन्तमश्नुते ॥ १४०५॥

1   406@1   अनिर्वेदः श्रियो मूलम् अनिर्वेदः परं सुखम् ।
1   406@2    अनिर्वेदो हि सततं सर्वार्थेषु प्रवर्तकः ॥ १४०६॥

1   407@1   अनिर्वेदो हि सततं सर्वार्थेषु प्रवर्तकः ।
1   407@2    करोति सफलं जन्तोः कर्म यच्च करोति सः ॥ १४०७॥

1   408@1   अनिल निखिलविश्वं प्राणिति त्वत्प्रयुक्तं सपदि च विनिमीलत्याकुलं
त्वद्वियोगात् ।
1   408@2    वपुरसि परमेशस्याचितं नोचितं ते सुरभिमसुरभिं वा यत्समं
स्वीकरोषि ॥ १४०८॥

1   409@1   अनिशं नयनाभिरामया रमया संमदिनो मुखस्य ते ।
1   409@2    निशि निःसरदिन्दिरं कथं तुलयामः कलयापि पङ्कजम् ॥ १४०९॥

1   410@1   अनिशं मतङ्गजानां बृंहितमाकर्ण्यते यथा विपिने ।
1   410@2    मन्ये तथा न जीवति गजेन्द्रपलकवलनः सिंहः ॥ १४१०॥

1   411@1   अनिशमपि मकरकेतुर्मनसो रुजमावहन्नभिमतो मे ।
1   411@2    यदि मदिरायतनयनां तामधिकृत्य प्रहरतीति ॥ १४११॥

1   412@1   अनिश्चितैरध्यवसायभीरुभिर्यथेष्टसंलापरतिप्रयोजनैः ।
1   412@2    फले विसंवादमुपागता गिरः प्रयान्ति लोके परिहासवस्तुताम् ॥ १४१२॥

1   413@1   अनिष्टः कन्यकाया यो वरो रूपान्वितोऽपि यः ।
1   413@2    यदि स्यात्तस्य नो देया कन्या श्रेयोऽभिवाञ्छता ॥ १४१३॥

1   414@1   अनिष्टदः क्षितीशानां भूकम्पः संध्ययोर्द्वयोः ।
1   414@2    दिग्दाहः पीतवर्णत्वाद् राज्ञां चानिष्टदः परः ॥ १४१४॥

1   415@1   अनिष्टयोगात् प्रियविप्रयोगतः परापमानाद्धनहीनजीवितात् ।
1   415@2    अनेकजन्मव्यसनप्रबन्धतो बिभेति नो यस्तपसो बिभेति सः ॥ १४१५॥

1   416@1   अनिष्टसम्प्रयोगाच्च विप्रयोगात्प्रियस्य च ।
1   416@2    मानुषा मानसैर्दुःखैर्युज्यन्ते अल्पबुद्धयः ॥ १४१६॥

1   417@1   अनिष्टादिष्टलाभेऽपि न गतिर्जायते शुभा ।
1   417@2    यत्रास्ते विषसंसर्गोऽमृतं तदपि मृत्यवे ॥ १४१७॥

1   418@1   अनिष्पन्नामपि क्रियां नयोपेतां विचक्षणाः ।
1   418@2    फलदां हि प्रकुर्वन्ति महासेनापतिर्यथा ॥ १४१८॥

1   419@1   अनीर्ष्याः श्रोतारो मम वचसि चेद्वच्मि तदहं स्वपक्षाद्भेतव्यं बहु
न तु विप्रपक्षात् प्रभवतः ।
1   419@2    तमस्याक्रान्तशे कियदपि हि तेजोवयविनः स्वशक्त्या भासन्ते दिवसकृति
सत्येव न पुनः ॥ १४१९॥

1   420@1   अनीर्ष्युर्गुप्तदारः स्याच्चोक्षः स्यादघृणी नृपः ।
1   420@2    स्त्रियं सेवेत नात्यर्थं मृष्टं मुञ्जीत नाहितम् ॥ १४२०॥

1   421@1   अनीर्ष्युर्गुप्तदारः स्यात् संविभागी प्रियंवदः ।
1   421@2    श्लक्ष्णो मधुरवाक्स्त्रीणां न चासां वशगो भवेत् ॥ १४२१॥

1   422@1   अनीशाय शरीरस्य हृदयं स्ववशं मयि ।
1   422@2    स्तनकम्पक्रियालक्ष्यैर्न्यस्तं निःश्वसितैरिव ॥ १४२२॥

1   423@1   अनीश्वरोऽयं पुरुषो भवाभवे सूत्रप्रोता दारुमयीव योषा ।
1   423@2    धात्रा तु दिष्टस्य वशे किलायं तस्माद्वद त्वं श्रवणे ध्र्तोऽहम्
॥ १४२३॥

1   424@1   अनुकर्तुमपह्नोतुम् अतिवर्तितुमीक्षितुम् ।
1   424@2    अशक्ये तेजसां पत्यौ मित्रतानुमतिक्षमा ॥ १४२४॥

1   425@1   अनुकुरुतः खलसुजनावग्रिमपाश्चात्यभागयोः सूच्याः ।
1   425@2    विदधाति रन्ध्रमेको गुणवानन्यस्त्वपिदधाति ॥ १४२५॥

1   426@1   अनुकूलकलत्रो यस्तस्य स्वर्ग इहैव हि ।
1   426@2    प्रतिकूलकलत्रस्य नरको नात्र संशयः ॥ १४२६॥

1   427@1   अनुकूलमर्थ्यमविरोधि हितं श्रवणीयमागमरहस्ययुतम् ।
1   427@2    वचनं मदीयमपकर्णयति क्व मनोभवः क्व गुणसंग्रहणम् ॥ १४२७॥

1   428@1   अनुकूलवरपुरंध्रिषु पुरुषाणां बद्धमूलरागाणाम् ।
1   428@2    नयति मनो दुःशीलः कुसुमास्त्रो हीनपात्रेषु ॥ १४२८॥

1   429@1   अनुकूलविधायिदैवतो विजयी स्यान् ननु कीदृशो नृपः ।
1   429@2    विरहिण्यपि जानकी वने निवसन्ती मुदमादधौ कुतः ॥ १४२९॥

1   430@1   अनुकूलां विमलाङ्गीं कुलजां कुशलां सुशीलसम्पन्नाम् ।
1   430@2    पञ्चलकारां भार्यां पुरुषः पुण्योदयाल्लभते ॥ १४३०॥

1   431@1   अनुकूला सदा तुष्टा दक्षा साध्वी विचक्षणा ।
1   431@2    एभिरेव गुणैर्युक्ता श्रीरिव स्त्री न संशयः ॥ १४३१॥

1   432@1   अनुकूले विधौ देयं यतः पूरयिता हरिः ।
1   432@2    प्रतिकूले विधौ देयं यतः सर्वं हरिष्यति ॥ १४३२॥

1   433@1   अनुकूले सति धातरि भवत्यनिष्टादपीष्टमविलम्बम् ।
1   433@2    पीत्वा विषमपि शंभुर्मृत्युंजयतामवाप तत्कालम् ॥ १४३३॥

1   434@1   अनुकृतगण्डशैलमदमण्डितगण्डतट-
भ्रमदलिमण्डलीनिविडगुङ्गुमघोषजुषः ।
1   434@2    दलयति हेलयैव हरिरुग्रकरान्करिण- स्त्रिजगति तेज एव गुरु नो
विकृताकृतिता ॥ १४३४॥

1   435@1   अनुक्षणमनुक्षणं क्षितिप रक्ष्यमाणा त्वया प्रयाति विदिशो दश
प्रबलकीर्तिरेकाकिनी ।
1   435@2    इयं नियतमर्थिषु प्रतिदिनं वितीर्णा रमा जहाति न तवान्तिकं
द्वितयमेतदत्यद्भुतम् ॥ १४३५॥

1   436@1   अनुगतपरितोषितानुजीवी मधुरवचाश्चरितानुरक्तलोकः ।
1   436@2    सुनिपुणपरमाप्तसक्ततन्त्रो भवति चिरं नृपतिः प्रदीप्तरश्मिः ॥ १४३६॥

1   437@1   अनुगन्तुं सतां वर्त्म कृत्स्नं यदि न शक्यते ।
1   437@2    स्वल्पमप्यनुगन्तव्यं मार्गस्थो नावसीदति ॥ १४३७॥

1   438@1   अनुगम्य श्मशानान्तं निवर्तन्तीह बान्धवाः ।
1   438@2    अग्नौ प्रक्षिप्य पुरुषं ज्ञातयः सुहृदस्तथा ॥ १४३८॥

1   439@1   अनुगृहाण शिशूनभिलङ्घिता शबरवारिविहारवनस्थली ।
1   439@2    विसृज कातरतामिदमग्रतो हरिनि कारुणिकस्य तपोवनम् ॥ १४३९॥

1   440@1   अनुग्रहविधौ देव्या मातुश्च मह्दन्तरम् ।
1   440@2    माता गाढं निबध्नाति बन्धं देवी निकृन्तति ॥ १४४०॥

1   441@1   अनुग्रहादेव दिवौकसां नरो निरस्य मानुष्यकमेति दिव्यताम् ।
1   441@2    अयोविकारे स्वरितत्वमिष्यते कुतोऽयसां सिद्धरसस्पृशामपि ॥ १४४१॥

1   442@1   अनुचरति शशाङ्कं राहुदोषेऽपि तारा पतति न वनवृक्षे याति
भूमिं लता च ।
1   442@2    त्य्जति न च करेणुः पङ्कलग्नं गजेन्द्रं व्रजतु चरतु धर्मं
भर्तृनाथा हि नार्यः ॥ १४४२॥

1   443@1   अनुचितकर्मारम्भः स्वजनविरोधो बलीयसा स्पर्धा ।
1   443@2    प्रमदाजनविश्वासो मृत्योर्द्वाराणि चत्वारि ॥ १४४३॥

1   444@1   अनुचितफलाभिलाषी नित्यं विधिना निवार्यते पुरुषः ।
1   444@2    द्राक्षाविपाकसमये मुखपाको भवति काकानाम् ॥ १४४४॥

1   445@1   अनुचितमुचितं वा कर्म कोऽयं विभागो भगवति परमास्तां भक्तियोगो
द्रढीयान् ।
1   445@2    किरति विषमहीन्द्रः सान्द्रपीयूषमिन्दुर्द्वयमपि स महेशो निर्विशेषं
बिभर्ति ॥ १४४५॥

1   446@1   अनुचितमेवाचरितं पशुपतिना यद्विधेः शिरश्छिन्नम् ।
1   446@2    छिन्नो न चास्य हस्तो येनायं दुर्लिपिं लिखति ॥ १४४६॥

1   447@1   अनुचिते यदि कर्मणि युज्यते शठधिया प्रभुणा सगुणो जनः ।
1   447@2    भवति नास्य गुणापचयस्ततः पदगतस्य किरीटमणेरिव ॥ १४४७॥

1   448@1   अनुच्चनीचचलताम् अङ्गानां चलपादताम् ।
1   448@2    कटिकूर्परशीर्षांशकर्णानां समरूपताम् ॥ १४४८॥

1   449@1   रम्यां प्रतीकविश्रान्तिम् उरसश्च समुन्नतिम् ।
1   449@2    अभ्यासाभ्यर्हितं प्राहुः सौष्ठवं नृत्यवेदिनः ॥ १४४९॥

1   450@1   अनुच्छिष्टो देवैरपरिदलितो राहुदशनैः कलङ्केनास्पृष्टो न खलु
परिभूतो दिनकृता ।
1   450@2    कुहूभिर्नो लुप्तो न च युवतिवक्त्रेण विजितः कलानाथः कोऽयं
कनकलतिकायामुदयते ॥ १४५०॥

1   451@1   अनुजगुरथ दिव्यं दुन्दुभिध्वानमाशाः सुरकुसुमनिपातैर्व्योम्नि
लक्ष्मीर्वितेने ।
1   451@2    प्रियमिव कथयिष्यन्नालिलिङ्ग स्फुरन्तीं भुवमनिभृतवेलावीचिबाहुः
पयोधिः ॥ १४५१॥

1   452@1   अनुज्झितसुहृद्भावः सुहृदां दुर्हृदामपि ।
1   452@2    सम इत्येव भाव्योऽपि नम इत्यभिभाष्यते ॥ १४५२॥

1   453@1   अनुत्कीर्णा यथा पङ्के पुत्रिका वाथ दारुणि ।
1   453@2    वर्णा यथा मषीकल्के तथा सर्गे स्थिताः परे ॥ १४५३॥

1   454@1   अनुत्तमानुभावस्य परैरपिहितौजसः ।
1   454@2    अकार्यसुहृदोऽस्माकम् अपूर्वास्तव कीर्तयः ॥ १४५४॥

1   455@1   अनुत्थाने ध्रुवो नाशः प्राप्तस्यानागतस्य च ।
1   455@2    प्राप्यते फलमुत्थानाल्लभते चार्थसम्पदम् ॥ १४५५॥

1   456@1   अनु त्वा तात जीवन्तु सुहृदः साधुभिः सह ।
1   456@2    पर्जन्यमिव भूतानि स्वादुद्रुममिवाण्डजाः ॥ १४५६॥

1   457@1   अनुत्सूत्रपदन्यासा सद्वृत्तिः सन्निबन्धना ।
1   457@2    शब्दविद्येव नो भाति राजनीतिरपस्पशा ॥ १४५७॥

1   458@1   अनुदितसटावंसौ नातिस्फुटाः करजाङ्कुरा दशनमुकुलोद्भेदः स्तोको मुखे
मृदु गर्जितम् ।
1   458@2    मृगपतिशिशोर्नास्त्यद्यापि क्रिया स्वकुलोचिता मदकृतमहागन्धस्यान्ध्यं
व्यपोहति दन्तिनाम् ॥ १४५८॥

1   459@1   अनुदिनमतितीव्रं रोदिषीति त्वमुच्चैः सखि किल कुरुषे त्वं वाच्यतां
मे मुधैव ।
1   459@2    हृदयमिदमनङ्गाङ्गारसङ्गाद्विलीय प्रसरति बहिरम्भः सुस्थिते
नैतदश्रु ॥ १४५९॥

1   460@1   अनुदिनमधिकं ते कम्पते कायवल्ली शिव शिव नयनान्तं नाश्रुधारा
जहाति ।
1   460@2    कथय कथय कोऽयं यत्कृते कोमलाङ्गि त्यजति न परिणद्धं
पाण्डिमानं कपोलः ॥ १४६०॥

1   461@1   अनुदिनमनुकूलमाचरन्तं विहितमतिः प्रतिकूलमाचरेत् कः ।
1   461@2    शमितगरलजातकण्ठदाहं शितिकण्ठः शशिनं शिरह्सु धत्ते ॥ १४६१॥

1   462@1   अनुदुनमनुरक्तः पद्मिनीचक्रवाले नवपरिमलमाद्यच्चञ्चरीकानुकर्षी ।
1   462@2    कलितमधुरपद्मः कोऽपि गम्भीरवेदी जयति मिहिरकन्याकूलवन्याकरीन्द्रः
॥ १४६२॥

1   463@1   अनुदिनमभ्यासदृढैः सोढुं दीर्घोऽपि शक्यते विरहः ।
1   463@2    प्रत्यासन्नसमाग म- मुहूर्तविघ्नोऽपि दुर्विषः ॥ १४६३॥

1   464@1   अनुदेहमागतवतः प्रतिमां परिणायकस्य गुरुमुद्वहता ।
1   464@2    मुकुरेण वेपथुभृतोऽतिभरात् कथमप्यपाति न वधूकरतः ॥ १४६४॥

1   465@1   अनुद्घुष्टः शब्दैरथ च घटनातः स्फुटरसः पदानामर्थात्मा रमयति
न तूत्तानितरसः ।
1   465@2    यथा दृश्यः किंचित्पवनचलचीनांशुकतया स्तनाभोगः स्त्रीणां
हरति न तथोन्मुद्रिततनुः ॥ १४६५॥

1   466@1   अनुनयगुरोर्गोष्ठीबन्धो मुखासवसम्पदां शपथविवरं विस्रब्धानां
धियां प्रथमातिथिः ।
1   466@2    अविनयवचोवादस्थानं पुरंध्रिषु पप्रथे मदविलसितस्यैकाचार्यश्चिरं
रतिविभ्रमः ॥ १४६६॥

1   467@1   अनुनयति पतिं न लज्जमाना कथयति नापि सखीजनाय किंचित् ।
1   467@2    प्रसरति मलयानिले नवोढा वहति परंतु चिराय शून्यमन्तः ॥ १४६७॥

1   468@1   अनुनयमगृहीत्वा व्याजसुप्ता पराची रुतमथ कृकवाकोस्तारमाकर्ण्य कल्ये ।
1   468@2    कथमपि परिवृत्ता निद्रयान्धा किल स्त्री मुकुलितनयनैवाश्लिष्यति
प्राणनाथम् ॥ १४६८॥

1   469@1   अनुनेतुं मानिन्या दयितश्चरणे सरागचरणायाः ।
1   469@2    यावत् पतितः स तया तत्क्षणमवधीरितः कस्मात् ॥ १४६९॥

1   470@1   अनुपायेन कर्माणि विपरीतानि यानि च क्रियमाणानि दुष्यन्ति
हवींष्यप्रयतेष्विव ॥

1   471@1   अनुपालयतामुदेष्यतीं प्रभुशक्तिं द्विषतामनीहया ।
1   471@2    अपयान्त्यचिरान्महीभुजां जननिर्वादभयादिव श्रियः ॥ १४७१॥

1   472@1   अनुपोष्य त्रिरात्राणि तिर्थान्यनभिगम्य च ।
1   472@2    अदत्त्वा काञ्चनं गाश्च दरिद्रो नाम जायते ॥ १४७२॥

1   473@1   अनुप्रासिनि सन्दर्भे गोनन्दनसमः कुतः ।
1   473@2    यथार्थनामतैवास्य यद्वा वदति चारुताम् ॥ १४७३॥

1   474@1   अनुबन्धं क्षयं हिंसाम् अनपेक्ष्य च पौरुषम् ।
1   474@2    मोहादारभ्यते कर्म यत्तत्तामसमुच्यते ॥ १४७४॥

1   475@1   अनुबन्धं च सम्प्रेक्ष्य विपाकांश्चैव कर्मणाम् ।
1   475@2    उत्थानमात्मनश्चैव धीरः कुर्वीत वा न वा ॥ १४७५॥

1   476@1   अनुबन्धानवेक्षेत सानुबन्धेषु कर्मसु ।
1   476@2    सम्प्रधार्य च कुर्वीत न वेगेन समाचरेत् ॥ १४७६॥

1   477@1   अनुभवं वदनेन्दुरुपागमन् नियतमेष यदस्य महात्मनः ।
1   477@2    क्षुभितमुत्कलिकातरलं मनः पय इव स्तिमितस्य महोदधेः ॥ १४७७॥

1   478@1   अनुभवत ददत वित्तं मान्यान् मानयत सज्जनान् भजत ।
1   478@2    अतिपरुषपवनविलुलित- दीपशिखाचञ्चला लक्ष्मीः ॥ १४७८॥

1   479@1   अनुभवत युवत्यो भाग्यवत्यो नितान्तं कुसुमवलयवेलासङ्गखेलासुखानि ।
1   479@2    मम तु मधुकराणां वाटपाटच्चराणां सपदि पतति धाटी पुष्पवाटीनिवेशे
॥ १४७९॥

1   480@1   अनुभवन्नवदोलमृतूत्सवं पटुरपि प्रियकण्ठजिघृक्षया ।
1   480@2    अन्यदासनरज्जुपरिग्रहे भुजलतां जलतामबलाजनः ॥ १४८०॥

1   481@1   अनुभाववता गुरु स्थिरत्वाद् अविसंवादि धनुर्धनंजयेन ।
1   481@2    स्वबलव्यसनेऽपि पीड्यमानं गुणवन्मित्रमिवानतिं प्रपेदे ॥ १४८१॥

1   482@1   अनुभूतचरेषु दीर्घिकाणाम् उपकण्थेषु गतागतैकतानाः ।
1   482@2    मधुपाः कथयन्ति पद्मिनीनां सलिलैरन्तरितानि कोरकाणि ॥ १४८२॥

1   483@1   अनुभूतभवव्यवस्थितिर्जनताकानरताभिलाषिणी ।
1   483@2    तदवैमि सुखेन संसृतौ कलितानङ्गतयैव निसृतिः ॥ १४८३॥

1   484@1   अनुभूतमिदं लोके यद्बध्वा बलवत्तरैः ।
1   484@2    ईश्वरैर्दुर्बलः कृष्यः क्रतौ पशुरिवाबलः ॥ १४८४॥

1   485@1   अनुमतमिवानेतुं जोषं तमीतमसां कुलं दिशि दिशि दृशो विन्यस्यन्त्यः
श्रियाङ्कुरिताञ्जनाः ।
1   485@2    मदनहुतभुग्धूमच्छायैः पटैरसितैर्वृताः प्रययुररसद्भूषैरङ्गैः
प्रियानभिसारिकाः ॥ १४८५॥

1   486@1   अनुमतिसरसं विमुच्य चूतं नवनवमञ्जुलमञ्जरीपरीतम् ।
1   486@2    अपि पिकदयिते कथं मतिस्ते घटयति निश्फलपिप्पलेऽवलेपम् ॥ १४८६॥

1   487@1   अनुममार न मार कथं नु सा रतिरतिप्रथितापि पतिव्रता ।
1   487@2    इयदनाथवधूवधपातकी दयितयापि तयासि किमुज्ज्ञितः ॥ १४८७॥

1   488@1   अनुमरणे व्यवसायं स्त्रीधर्मे कः करोति सविवेकः ।
1   488@2    संसारमुक्त्युपायं दण्डग्रहणं व्रतं हित्वा ॥ १४८८॥

1   489@1   अनुययौ विविधोपलकुण्डल- द्युतिवितानकसंवलितांशुकम् ।
1   489@2    धृतधनुवलयस्य पयोमुचः शबलिमा बलिमानमुषो वपुः ॥ १४८९॥

1   490@1   अनुयाताने कजनः परपुरुषैरुह्यतेऽस्य निजदेहः ।
1   490@2    अधिकारस्थः पुरुषः शव इव न श‍ृणोति वीक्षते कुमतिः ॥ १४९०॥

1   491@1   अनुयाति न भर्तारं यदि दैवात् कथंचन ।
1   491@2    तथापि शीलं संरक्ष्यं शीलभङ्गात् पतत्यधः ॥ १४९१॥

1   492@1   अनुयास्यन् मुनितनयां सहसा विनयेन वारितप्रसरः ।
1   492@2    स्थानादनुच्चलन्नपि गत्वेव पुनः प्रतिनिवृत्तः ॥ १४९२॥

1   493@1   अनुयुक्तो दस्युवधे रणे कुर्यात् पराक्रमम् ।
1   493@2    नास्य कृत्यमतः किंचिद् अन्यद् दस्युनिबर्हणात् ॥ १४९३॥

1   494@1   अनुरक्तजनविरक्ता नम्रोत्सिक्ता विरक्तरागिण्यः ।
1   494@2    वञ्चकवचनासक्ता नार्यः सद्भावशङ्किन्यः ॥ १४९४॥

1   495@1   अनुरक्तेन ह्र्ष्टेन तुष्टेन जगतीपतिः ।
1   495@2    अल्पेनापि स्वसैन्येन भूमिं जयति भूमिपः ॥ १४९५॥

1   496@1   अनुरञ्जिता अपि गुणैर्न नमन्ति प्रकृतयो विना दण्डात् ।
1   496@2    अङ्कगतापि न वीणा कलमधुरमताडिता क्वणति ॥ १४९६॥

1   497@1   अनुरञ्जय राजानं मा जानन् जातु कोपयेः प्रकृतीः ।
1   497@2    एतद्द्वयानुराग- स्थिरया तिष्ठ प्रतिष्ठयाश्लिष्टः ॥ १४९७॥

1   498@1   अनुरागं जनो याति परोक्षे गुणकीर्तनम् ।
1   498@2    न बिभ्यति च सत्त्वानि सिद्धेर्लक्षणमुत्तमम् ॥ १४९८॥

1   499@1   अनुरागवती संध्या दिवसस्तत्पुरःसरः ।
1   499@2    अहो दैवगतिश्चित्रा तथापि न समागमः ॥ १४९९॥

1   500@1   अनुरागवन्तमपि लोचनयोर्दधतं वपुः सुखमतापकरम् ।
1   500@2    निरकासयद्रविमपेतवसुं वियदालयादपरदिग्गणिका ॥ १५००॥

1   501@1   अनुरागवर्तिना तव विरहेणोग्रेण सा गृहीताङ्गी ।
1   501@2    त्रिपुररिपुणेव गौरी वरतनुरर्धावशिष्टेव ॥ १५०१॥

1   502@1   अनुरागादभिसरतो लङ्घितजलधेः कलाधिनाथस्य ।
1   502@2    रजनीमुखचुम्बनतः शिथिलितमलकं कलङ्कमाकलये ॥ १५०२॥

1   503@1   अनुरागो वृथा स्त्रीषु स्त्रीषु गर्वो वृथा तथा ।
1   503@2    पॄयोऽहम् सर्वदा ह्यस्या ममैषा सर्वदाप्रिया ॥ १५०३॥

1   504@1   अनुरूपमिदं कूप छद्मच्छन्नस्य किं न ते ।
1   504@2    सन्मार्गविभ्रमान्मार्गपातोऽयं यन्निपातितः ॥ १५०४॥

1   505@1   अनुरूपेण संसर्गं प्राप्य सर्वोऽपि मोदते ।
1   505@2    दिनं तेजोनिधिर्यद्वद् रत्रिं दोषाकरस्तथा ॥ १५०५॥

1   506@1   अनुलेपनानि कुसुमान्यबलाः कृतमन्यवः पतिषु दीपशिखाः ।
1   506@2    समयेन तेन चिरसुप्तमनो- भवबोधनं सममबोधिषत ॥ १५०६॥

1   507@1   अनुलोमेन बलिनं प्रतिलोमेन दुर्जनम् ।
1   507@2    आत्मतुल्यबलं शत्रुं विनयेन बलेन वा ॥ १५०७॥

1   508@1   अनुवनं वनराजिवधूमुखे बहलरागजवाधरचारुणि ।
1   508@2    विकचबाणदलावलयोऽधिकं रुरुचिरे रुचिरेक्षणविभ्रमाः ॥ १५०८॥

1   509@1   अनुवनमनुयान्तं बाष्पवारि त्यजन्तं मुदितकमलदामक्षाममालोक्य रामम् ।
1   509@2    दिनमपि रविरोचिस्तापमन्तः प्रपेदे रजनिरपि च ताराबाष्पबिन्दून् बभार
॥ १५०९॥

1   510@1   अनुवनमनुशैलं तामनालोक्य सीतां प्रतिदिनमतिदीनं वीक्ष्य रामं
विरामम् ।
1   510@2    गिरिरशनिमयोऽयं यस्तदा न द्विधाभूत् क्षितिरपि न विदीर्णा सापि
सर्वंसहैव ।
1   511@1   अनुवादयिता वाद्यं नृत्यसि यत्त्वयि सुरेश्वरः साक्षात् ।
1   511@2    पक्षश्च तेऽजवन्द्यस्तदसि कलापिन् परं धन्यः ॥ १५११॥

1   512@1   अनुवेलं निहन्यन्ते यस्य सिन्धोरिवोद्यमाः ।
1   512@2    तं प्रमथ्य श्रियं कोऽपि विपक्षो भूभृदुद्धरेत् ॥ १५१२॥

1   513@1   अनुशयवत्येवोक्ता प्रोष्यत्पतिका न भेदतो बहुभिः ।
1   513@2    परदेशादागच्छत्- पतिकापि यथा प्रमुदितैव ॥ १५१३॥

1   514@1   अनुशासद्धि धर्मेण व्यवहारेण संस्थया ।
1   514@2    न्यायेन च चतुर्थेन चतुरन्तां महीं जयेत् ॥ १५१४॥

1   515@1   अनुशीलितकुञ्जवाटिकायां जघनालंकृतपीतशाटिकायाम् ।
1   515@2    मुरलीकलकूजिते रतायां मम चेतोऽस्तु कदम्बदेवतायाम् ॥ १५१५॥

1   516@1   अनुशोचनमस्तविचारमना विगतस्य मृतस्य च यः कुरुते ।
1   516@2    स गते सलिले तनुते वरणं भुजगस्य गतस्य गतिं क्षिपति ॥ १५१६॥

1   517@1   अनुष्ठानेन रहितां पाठमात्रेण केवलम् ।
1   517@2    रञ्जयत्येव या लोकं किं तया शुकविद्यया ॥ १५१७॥

1   518@1   अनुष्ठितं तु यद् देवैरृषिभिर्यदनुष्ठितम् ।
1   518@2    नानुष्ठेयं मनुष्यैस्तु तदुक्तं कर्म आचरेत् ॥ १५१८॥

1   519@1   अनुष्ठितेषु कार्येषु यो गुह्यं न प्रकाशयेत् ।
1   519@2    स तत्र लभते सिद्धिं जलमध्ये कपिर्यथा ॥ १५१९॥

1   520@1   अनुसरति करिकपोलं भ्रमरः श्रवणेन ताड्यमानोऽपि ।
1   520@2    गणयति न तिरस्कारं दानान्धविलोचनो नीचः ॥ १५२०॥

1   521@1   अनुसर सरस्तीरं वैरं किमत्र सहात्मना कतिपयपयःपाणम् मानिन्
समाचर चातक ।
1   521@2    प्रलयपवनैरस्तं नीतः पुरातनवारिदो यदयमदयं कीलाजालं
विमुञ्चति नूतनः ॥ १५२१॥

1   522@1   अनूढा मन्दिरे यस्य रजः प्राप्नोति कन्यका ।
1   522@2    पतन्ति पितरस्तस्य स्वर्गस्था अपि तैर्गुणैः ॥ १५२२॥

1   523@1   अनूनवेगादयमद्वितीयश्च्छायातुरङ्गादिव लज्जमानः ।
1   523@2    खुरोद्धुतैर्वीर तुरङ्गमस्ते रजोभिरह्णनां पतिमावृणोति ॥ १५२३॥

1   523A@1   अन्र्जुत्वमसद्भावं कार्पण्यं चलचित्तता ।
1   523A@2    पुंसां मित्रेषु ये दोषास्ते वेश्यासु गुणाः स्मृताः ॥

1   524@1   अनृतं च समुत्कर्षे राजगामि च पैशुनम् ।
1   524@2    गुरोश्चालीकनिर्बन्धः समानि ब्रह्महत्यया ॥ १५२४॥

1   525@1   अनृतं चाटुवादश्च धनयोगो महानयम् ।
1   525@2    सत्यं वैदुष्यमित्येष योगो दारिद्र्यकारकः ॥ १५२५॥

1   526@1   अनृतं सत्यमित्याहुः सत्यं चापि तथानृतम् ।
1   526@2    इति यास्ताः कथं वीर संरक्ष्याः पुरुषैरिह ॥ १५२६॥

1   527@1   अनृतं साहसं माया मूर्खत्वमतिलुब्धता ।
1   527@2    अशौचत्वं निर्दयत्वं स्त्रीणां दोषाः स्वभावजाः ॥ १५२७॥

1   528@1   अनृतपटुता क्रौर्ये चित्तं सतामवमानिता मतिरविनये धर्मे शाठ्यं
गुरुष्वपि वञ्चनम् ।
1   528@2    ललितमधुरा वाक्प्रत्यक्षे परोक्षविभाषिणी कलियुगमहाराजस्यैताः
स्फुरन्ति विभूतयः ॥ १५२८॥

1   529@1   अन्र्तमनृतमेतद्यस्तुधासूतिरिन्दुर्नियतमयमनार्यो निर्गतः कालकूटात् ।
1   529@2    हृदयदहनदक्षा दारुणा चान्यथेयं वद सखि मधुरत्वे मोहशक्तिः
कुतोऽस्य ॥ १५२९॥

1   530@1   अनृते धर्मभग्ने च न शुश्रूषति चाप्रिये ।
1   530@2    न प्रियं न हितं वाच्यं सद्भिरेवेति निन्दिताः ॥ १५३०॥

1   531@1   अनेकगतिचित्रितं विविधजातिभेदाकुलं समेत्य तनुमद्गणः
प्रचुरचित्रचेष्टोद्यतः ।
1   531@2    पुरार्जितविचित्रकर्मफलभुग्विचित्रां तनुं प्रगृह्य नटवत् सदा
भ्रमति जन्मरङ्गाङ्गणे ॥ १५३१॥

1   532@1   अनेकचित्तमन्त्रश्च द्वेष्यो भवति मन्त्रिणाम् ।
1   532@2    अनवस्थितचित्तत्वात् कर्ये तैः समुपेक्ष्यते ॥ १५३२॥

1   533@1   अनेकजन्मसंभूतं पापं पुंसां प्रणश्यति ।
1   533@2    स्नानमात्रेण गङ्गायां सद्यः पुण्यस्य भाजनम् ॥ १५३३॥

1   534@1   अनेकजीवघातोत्थं म्लेच्छोच्छिष्टं मलाविलम् ।
1   534@2    मलाक्तपात्रनिक्षिप्तं किं शौचं लिहतो मधु ॥ १५३४॥

1   535@1   अनेकदोषदुष्टस्य कायस्यैको महान् गुणः ।
1   535@2    यो यथा वर्तयत्येनं तं तथैवानुवर्तते ॥ १५३५॥

1   536@1   अनेकदोषदुष्टस्य मधुनोऽपास्तदोषताम् ।
1   536@2    यो ब्रूते तद्रसासक्तः सोऽसत्याम्बुधिरस्तधीः ॥ १५३६॥

1   537@1   अनेकधेति प्रगुणेन चेतसा विविच्य मिथ्यात्वमलं सदूषणम् ।
1   537@2    विमुच्य जैनेन्द्रमतं सुखावहं भजन्ति भव्या भवदुःखभीरवः
॥ १५३७॥

1   538@1   अनेकपर्यायगुणैरुपेतं विलोक्यते येन समस्ततत्त्वम् ।
1   538@2    तदिन्द्रियानिन्द्रियभेदभिन्नं ज्ञानं जिनेन्द्रैर्गदितं हिताय ॥ १५३८॥

1   539@1   अनेकभवसंचिता इह हि कर्मणा निर्मिताः
प्रियाप्रियवियोगसंगमविपत्तिसम्पत्तयः ।
1   539@2    भवन्ति सकलास्विमा गतिषु सर्वदा देहिनां जरामरणवीचिके जननसागरे
मज्जताम् ॥ १५३९॥

1   540@1   अनेकमलसंभवे कृमिकुलैः सदा संकुले विचित्रबहुवेदने बुधविनिन्दिते
दुःसहे ।
1   540@2    भ्रमन्नयमनारतं व्यसनसंकटे देहवान् पुरार्जितवशो भवे भवति
भामिनीगर्भके ॥ १५४०॥

1   541@1   अनेकमुखपापात्मा छद्मसंदर्शिताश्रमः ।
1   541@2    कर्बुरप्रकृतिः कश्चित् कापेयकलहोचितः ॥ १५४१॥

1   541A@1   अनेकयुद्धविजयी संधानंयस्य गच्छति ।
1   541A@2    तत्प्रतापेन तस्याशु वशं गच्छन्ति विद्विषः ॥

1   542@1   अनेकराज्यान्तरितम् अतिक्षिप्तं न युध्यते ।
1   542@2    अन्तर्गतामित्रशल्यम् अन्तःशल्यं हि न क्षमम् ॥ १५४२॥

1   544@1   अनेकवर्णपदतां वाग्विद्युदिव बिभ्रती ।
1   544@2    अभ्रान्तेषु सदा सारसङ्गिषु स्यात् स्फुरद्गुणा ॥ १५४४॥

1   545@1   अनेकविद्वज्जनरत्नपूर्णं वे दोदकन्यायतरङ्गरम्यम् ।
1   545@2    अलङ्घनीयं गुरुतीर्थमेकं सभासमुद्रं शिरसा नमामि ॥ १५४५॥

1   546@1   अनेकशास्त्रं बहु वेदितव्यम् अल्पश्च कालो बहवश्च विघ्नाः ।
1   546@2    यत् सारभूतं तदुपासितव्यं हंसो यथा क्षीरमिवाम्बुमध्यात् ॥ १५४६॥

1   547@1   अनेकसंशयोच्छेदि परोक्षार्थस्य दर्शकम् ।
1   547@2    सर्वस्य लोचनं शास्त्रं यस्य नास्त्यन्ध एव सः ॥ १५४७॥

1   548@1   अनेकसुषिरं कान्तं वादि स्त्रीमुखपङ्कजम् ।
1   548@2    पश्य कान्ते वनस्यान्ते नेत्रश्रुतिमनोरमम् ॥ १५४८॥

1   549@1   अनेकसुषिरं वाद्यं कान्तं च ऋषिसंज्ञितम् ।
1   549@2    चक्रिणा च सदाराध्यं यो जानाति स पण्डितः ॥ १५४९॥

1   550@1   अनेके फणिनः सन्ति भेकह्बक्षणतत्पराः ।
1   550@2    एक एव हि शेषोऽयं धरणीधरणक्षमः ॥ १५५०॥

1   551@1   अनेकैर्नायकगुणैः सहितः सखि मे पतिः ।
1   551@2    स एव यदि जारः स्यात् सफलं जीवितं भवेत् ॥ १५५१॥

1   552@1   अनेन कल्याणि मृणालकोमलं व्रतेन गात्रं ग्लपयस्यकारणम् ।
1   552@2    प्रसादमाकाङ्क्षति यस्तवोत्सुकः स किं त्वया दासजनः प्रसाद्यते ॥ १५५२॥

1   553@1   अनेन कस्यापि कुलाङ्कुरेण स्पृष्टस्य गात्रेषु सुखं ममैवम् ।
1   553@2    कां निर्वृतिं चेतसि तस्य कुर्याद् यस्यायमङ्गात् कृतिनः प्ररूढः
॥ १५५३॥

1   554@1   अनेन किं न पर्याप्तं मांसस्य परिवर्जनम् ।
1   554@2    यत्पाटितं तृणेनापि स्वमङ्गं परिदूयते ॥ १५५४॥

1   555@1   अनेन कुम्भद्वयसंनिवेश- संलक्ष्यमाणेन कुचद्वयेन उन्मज्जता
यौवनवारणेन वापीव तन्वङ्गि तरङ्गितासि ॥

1   556@1   अनेन तनुमद्यया मुखरनूपुराराविणा नवाम्बुरुहकोमलेन चरणेन
संभावितः ।
1   556@2    अशोक यदि सद्य एव कुसुमैर्न सम्पत्स्यसे वृथा वहसि दोहदं
ललितकामिसाधारणम् ॥ १५५६॥

1   557@1   अनेन तव पुत्रस्य प्रसुप्तस्य वनान्तरे ।
1   557@2    शिखामारुह्य हस्तेन खड्गेन निहतं शिरः ॥ १५५७॥

1   558@1   अनेन त्वं स्वरूपेण पुष्पबाणैश्च पञ्चभिः ।
1   558@2    मोहयन् पुरुषान् स्त्रीश्च कुरु सृष्टिं सनातनीम् ॥ १५५८॥

1   559@1   अनेन धर्मः सविशेषमद्य मे त्रिवर्गसारः प्रतिभाति भाविनि ।
1   559@2    त्वया मनोनिर्विषयार्थकामया यदेक एव प्रतिगृह्य सेव्यते ॥ १५५९॥

1   560@1   अनेन पुरुषो देहान् उपादत्ते विमुञ्चति ।
1   560@2    हर्षं शोकं भयं दुःखं सुखं चानेन विन्दति ॥ १५६०॥

1   561@1   अनेन भवति श्रेष्ठो मुच्यन्ते च सभासदः ।
1   561@2    कर्तारमेनो गच्छेच्च निन्द्यो यत्र हि निन्द्यते ॥ १५६१॥

1   562@1   अनेन मर्त्यदेहेन यल्लोकद्वयशर्मदम् ।
1   562@2    विचिन्त्य तदनुष्ठेयं हेयं कर्म ततोऽन्यथा ॥ १५६२॥

1   563@1   अनेन यूना सह पार्थिवेन रम्भोरु कच्चिन् मनसो रुचिस्ते ।
1   563@2    सिप्रातरङ्गानिलकम्पितासु विहर्तुमुद्यानपरंपरासु ॥ १५६३॥

1   564@1   अनेन योगराजेन धूपिताम्बरभूषणः ।
1   564@2    धूपिताङ्गस्त्रिभुवनं मनुजः कुरुते वशम् ॥ १५६४॥

1   565@1   अनेन योगेन विवृद्धतेजा निजां परस्मै पदवीमयच्छन् ।
1   565@2    समाचराचारमुपात्तशस्त्रो जपोपवासाभिषवैर्मुनीनाम् ॥ १५६५॥

1   566@1   अनेन रम्भोरु भवन्मुखेन तुषारभानोस्तुलया जितस्य ।
1   566@2    ऊनस्य नूनं परिपूरणाय ताराः स्फुरन्ति प्रतिमानखण्डाः ॥ १५६६॥

1   567@1   अनेन वीतरागेण बुद्धेनेवाधरेण ते ।
1   567@2    दूति निर्व्याजमाख्याता सर्ववस्तुषु शून्यता ॥ १५६७॥

1   568@1   अनेन सर्वार्थिकृतार्थिता कृता हृतार्थिनौ कामगवीसुरद्रुमौ ।
1   568@2    मिथःपयःसेचनपल्लवाशनैः प्रदाय दानव्यसनं समाप्नुतम् ॥ १५६८॥

1   569@1   अनेन सार्धं तव यौवनेन कोटिं परामच्छिदुरोऽध्यरोहत् ।
1   569@2    प्रेमापि तन्वि त्वयि वासवस्य गुणोऽपि चापे सुमनःशरस्य ॥ १५६९॥

1   570@1   अनेन सार्धं विहराम्बुराशेस्तीरेषु तालीवनमर्मरेषु ।
1   570@2    द्वीपान्तरानीतलवङ्गपुष्पैरपाकृतस्वेदलवा मरुद्भिः ॥ १५७०॥

1   571@1   अनेन सिध्यति ह्येतन्ममाप्येष पराक्रमः ।
1   571@2    एवं ज्ञात्वा चरेद्यस्तु सफलास्तस्य बुद्धयः ॥ १५७१॥

1   572@1   अनेनैव प्रकारेण त्रयो ग्रीवाश्रिताः शुभाः ।
1   572@2    ललाटे युगलावर्तौ चन्द्रार्कौ शुभकारकौ ॥ १५७२॥

1   573@1   अनैश्वर्ये तृषा भार्या पथि क्षेत्रे त्रिधा कृषिः ।
1   573@2    लम्बकः साक्षिणश्चैव पञ्चानर्था असंकृताः ॥ १५७३॥

1   574@1   अनौचित्यादृते नान्यद् रसभङ्गस्य कारणम् ।
1   574@2    प्रसिद्धौचित्यबन्धस्तु रसस्योपनिषत् परा ॥ १५७४॥

1   575@1   अनौचित्येन कन्यासु पुरस्त्रीषु च या रतिः ।
1   575@2    स कामो हि क्षितीन्द्राणाम् अरिषड्वर्गपूर्वजः ॥ १५७५॥

1   576@1   अन्तःकटुरपि लघुरपि सद्वृत्तं यः पुमान् न संत्यजति ।
1   576@2    स भवति सद्यो वन्द्यः सर्षप इव सर्वलोकस्य ॥ १५७६॥

1   577@1   अन्तःकटु सदा प्रेम मानुषं परिलक्ष्यते ।
1   577@2    हताशान् न करोत्यस्मान् दैवप्रेमैव केवलम् ॥ १५७७॥

1   578@1   अन्तःकपालविवरे जिह्वामाकुञ्च्य चार्पयेत् ।
1   578@2    भ्रूमध्यदृष्टिरमृतं पिबेत् खेचरमुद्रया ॥ १५७८॥

1   579@1   अन्तःकरणतत्त्वस्य दम्पत्योः स्नेहसंश्रयात् ।
1   579@2    आनन्दग्रन्थिरेकोऽयम् अपत्यमिति कथ्यते ॥ १५७९॥

1   580@1   अन्तःकरणविकारं गुरुपरिजनसंकटेऽपि कुलटानाम् ।
1   580@2    जानन्ति तदभियुक्ता भ्रूभङ्गापाङ्गमधुरदृष्टेन ॥ १५८०॥

1   581@1   अन्तःकरणशून्योऽपि तृणपूलकपूरुषः सत्कृतः क्षेत्रपतिना समर्थो
मृगवारने ॥

1   582@1   अन्तः किंचित् किंचिन् मुक्तानामहह विभ्रमं वहसि ।
1   582@2    दूराद्दर्शयसि पुनः क्षारोद्गारं जडाधीशः ॥ १५८२॥

1   583@1   अन्तः कुटिलतां बिभ्रच्छङ्खः स खलु निष्ठुरः ।
1   583@2    हुंकरोति यदा ध्मातस्तदैव बहु गण्यताम् ॥ १५८३॥

1   584@1   अन्तःकूजदुदारकण्ठमसकृन्मुञ्चेति लोलेक्षणं प्रायः
स्मेरकपोलमूलममृतप्रस्यन्दि बिम्बाधरम् ।
1   584@2    आधूताङ्गुलिपल्लवाग्रमलमित्यानर्तितभ्रूलतं पीतं येन मुखं
त्वदीयमबले सोऽहं हि धन्यो युवा ॥ १५८४॥

1   584A@1   अन्तः केचन केचनापि हि दले केचित् तथा पल्लवे मूले केचन केचन
त्वचि फले पुष्पे च केऽपि द्रुमाः ।
1   584A@2    सौरभ्यं नितरां बिभर्त्यविकलः श्रीखण्डषण्डीकृतः सर्वाङ्गे
सुरभिर्न कोऽपि ददृशे मुक्त्वा भवन्तं क्वचित् ॥

1   585@1   अन्तःकोपकषायितेऽपि हृदये साधोरसच्चेष्टितैर्भद्राण्येव बहिः
क्रियासु वचनान्याविर्भवन्त्यर्थतः ।
1   585@2    मध्येऽत्यन्तकरालवाडवशिखाशोषेऽपि वारांनिधेः कल्लोलाः प्रकटीभवन्ति
सततं मुक्ताफलोद्गारिणः ॥ १५८५॥

1   587@1   अन्तःक्रूराः सौम्यमुखा अगाधहृदयाः स्त्रियः ।
1   587@2    अन्तर्विषा बहिःसौम्या भक्ष्या विषकृता इव ॥ १५८७॥

1   588@1   अन्तः क्रोधोज्जिहानज्वलनभवशिखाकारजिह्वावलीढ- प्रौढब्रह्माण्डभाण्डः
पृथुभुवनगुहागर्भगम्भीरनादः ।
1   588@2    दृप्यत्पारीन्द्रमूर्तिर्मुरजिदवतु वः सुप्रभामण्डलीभिः
कुर्वन्निर्धूमधूमध्वजनिचितमिव व्योम रोमच्छटानाम् ॥ १५८८॥

1   589@1   अन्तःखेदमिवोद्वहन् यदनिशं रत्नाकरो घूर्णते यच्च ध्यानमिवास्थितो
न कनकक्षोणीधरः स्यन्दते ।
1   589@2    जाने दानविलासदानरभसं शौर्यं च ते शुश्रुवान् एको
मन्थविघट्टनास्तदपरष्टङ्काहतीः शङ्कते ॥ १५८९॥

1   590@1   अन्तःपुरचरैः सार्धं यो न मन्त्रं समाचरेत् ।
1   590@2    न कलत्रैर्नरेन्द्रस्य स भवेद् राजवल्लभः ॥ १५९०॥

1   591@1   अन्तःपुरधनाध्यक्षैर्वैरिदूतैर्निराकृतैः ।
1   591@2    संसर्गं न व्रजेद् राजम् विना पार्थिवशासनात् ॥ १५९१॥

1   592@1   अन्तःपुराणां विहितव्यवस्थः पदे पदेऽहं स्खलितानि रक्षन् ।
1   592@2    जरातुरः सम्प्रति दण्डनीत्या सर्वं नृपस्यानुकरोमि वृत्तम् ॥ १५९२॥

1   593@1   अन्तःपुरीयसि रणेषु सुतीयसि त्वं पौरं जनं तव सदा रमणीयते श्रीः ।
1   593@2    दृष्टः प्रियाभिरमृतद्युतिदर्शमिन्द्र- संचारमत्र भुवि संचरसि
क्षितीश ॥ १५९३॥

1   594@1   अन्तःपुरे पितृतुल्यं मातृतुल्यं महानसे ।
1   594@2    गोषु चात्मसमं दद्यात् स्वयमेव कृषिं व्रजेत् ॥ १५९४॥

1   595@1   अन्तःप्रकाशमिच्छन्तः सदसच्च विवेचितुम् ।
1   595@2    स्नेहं सूक्तिप्रदीपेऽस्मिन् वर्धयन्तु सुबुद्धयः ॥ १५९५॥

1   596@1   अन्तःप्रतप्तमरुसैकतदह्यमान- मूलस्य चम्पकतरोः क्व विकासचिन्ता ।
1   596@2    प्रायो भवत्यनुचितस्थितिदेशभाजां श्रेयः स्वजीवपरिपालनमात्रमेव
॥ १५९६॥

1   597@1   अन्तः प्रविश्य युवचिह्नमुरोऽबलानां येन क्रमेण बत लोडयते मनीषिन् ।
1   597@2    आश्रित्य तं हि नियमं तत उन्नयेते एतौ कुचौ सपदि हन्ति विदीर्णमध्यात्
॥ १५९७॥

1   598@1   अन्तःशरीरपरिशोषमुदग्रयन्तः कीटक्षतस्रुतिभिरस्रमिवोद्वमन्तः ।
1   598@2    छायावियोगमलिना व्यसने निमग्ना वृक्षाः श्मशानमुपगन्तुमिव प्रवृत्ताः
॥ १५९८॥

1   599@1   अन्तःसंतोषचित्तानां सम्पदस्ति पदे पदे ।
1   599@2    अन्तर्मलिनचित्तानां सुखं स्वप्नेऽपि दुर्लभम् ॥ १५९९॥

1   600@1   अन्तःसंतोषवाष्पैः स्थगयति न दृशस्ताभिराकर्णयिष्यन्न्
अङ्गेनानस्तिरोमा रचयति पुलकश्रेणिमानन्दकन्दाम् ।
1   600@2    न क्षोणीभङ्गभीरुः कलयति च शिरःकम्पनं तन्न विद्मः
श‍ृण्वन्नेतस्य कीर्तीः कथमुरगपतिः प्रीतिमाविष्करोति ॥ १६००॥

1   601@1   अन्तःसमुत्थविरहानलतीव्रताप- संतापिताङ्ग करिपुङ्गव मुञ्च शोकम् ।
1   601@2    धात्रा स्वहस्तलिखितानि ललाटपट्टे को वाक्षराणि परिमार्जयितुं समर्थः
॥ १६०१॥

1   602@1   अन्तः समेत्यापि बहिः प्रयाति स्पृष्टा विधत्ते त्ववगूहनानि ।
1   602@2    दत्त्वाधरं रोदिति शुष्कमेव सैवं विलासैस्तपसाप्यलभ्या ॥ १६०२॥

1   603@1   अन्तःसारविहीनानां सहायः किं करिष्यति ।
1   603@2    मलयेऽपि स्थितो वेणुर्वेणुरेव न चन्दनः ॥ १६०३॥

1   604@1   अन्तःसारविहीनानाम् उपदेशो न जायते ।
1   604@2    मलयाचलसंसर्गान् न वेणुश्चन्दनायते ॥ १६०४॥

1   605@1   अन्तःसारैरकुटिलैस्सुस्निग्धैः सुपरीक्षितैः ।
1   605@2    मन्त्रिभिर्धार्यते राज्यं सुस्तम्भैरिव मन्दिरम् ॥ १६०५॥

1   606@1   अन्तःसारोऽपि निर्याति नूनमर्थितया सह ।
1   606@2    अन्यथा तदवस्थस्य महिमा केन देहिनाम् ॥ १६०६॥

1   607@1   अन्तःस्थसुरतारम्भा भिलाषमपि गोपयत् ।
1   607@2    अन्योन्यं मिथुनं वेत्ति नेत्रे दृष्ट्वैव चञ्चले ॥ १६०७॥

1   608@1   अन्तःस्थेनाविरुद्धेन सुवृत्तेनातिचारुणा ।
1   608@2    अन्तर्भिन्नेन सम्प्राप्तं मौक्तिकेनापि बन्धनम् ॥ १६०८॥

1   609@1   अन्तःस्वीकृतजाह्नवीजलमतिस्वच्छन्दरत्नांकुर-
श्रेणीशोणभुजङ्गनायकफणाचक्रोल्लसत्पल्लवम् ।
1   609@2    भूयादभ्युदयाय मोक्षनगरप्रस्थानभाजामितः
प्रत्यूहप्रशमैकपूर्णकलशप्रायं शिरो धूर्जटेः ॥ १६०९॥

1   610@1   अन्तकः पर्यवस्थाता जन्मिनः संततापदः ।
1   610@2    इति त्याज्ये भवे भव्यो मुक्ताव्रुत्तिष्ठते जनः ॥ १६१०॥

1   611@1   अन्तकः शमनो मृत्युः पातालं वडवामुखम् ।
1   611@2    क्षुरधारा विषं सर्पो वह्निरित्येकतः स्त्रियः ॥ १६११॥

1   612@1   अन्तकाय ददता त्वया प्रिया- कायकाञ्चनलताप्रतिग्रहम् ।
1   612@2    दीयते बत मदीयजीवनं दक्षिणानिल कुतो न दक्षिणा ॥ १६१२॥

1   613@1   अन्तकाले च मामेव स्मरन्मुक्त्वा कलेवरम् ।
1   613@2    यः प्रयाति स मद्भावं याति नास्त्यत्र संशयः ॥ १६१३॥

1   614@1   अन्तकाले हि भूतानि मुह्यन्तीति पुराश्रुतिः ।
1   614@2    राज्ञैवं कुर्वता लोके प्रत्यक्षा सा श्रुतिः कृता ॥ १६१४॥

1   615@1   अन्तकोऽपि हि जन्तूनाम् अन्तकालमपेक्षते ।
1   615@2    न कालनियमः कश्चिद् उत्तमर्णस्य विद्यते ॥ १६१५॥

1   616@1   अन्तरं कियदाख्यान्ति सन्तो रघुकिरातयोः ।
1   616@2    अन्तरं तावदाख्यान्ति सन्तो रघुकिरातयोः ॥ १६१६॥

1   617@1   अन्तरङ्गमनङ्गस्य श‍ृङ्गारकुलदैवतम् ।
1   617@2    अङ्गीकरोति तन्वङ्गी सा विलासमयं वयः ॥ १६१७॥

1   618@1   अन्तरङ्गा हि ये राज्ञः परस्वादायिनः शठाः ।
1   618@2    भृत्या भवन्ति प्रायेण तेभ्यो रक्षेदिमाः प्रजाः ॥ १६१८॥

1   619@1   अन्तरायतिमिरोपशान्तये शान्तपावनमचिन्त्यवैभवम् ।
1   619@2    तं नरं वपुषि कुञ्जरं मुखे मन्महे किमपि तुन्दिलं महः ॥ १६१९॥

1   620@1   अन्तर्गतमलो दुष्टस्तीर्थस्नानशतैरपि ।
1   620@2    न शुध्यति यथा भाण्डं सुराया दाहितं च सत् ॥ १६२०॥

1   621@1   अन्तर्गता मदनवह्निशिखावली या सा बाघ्यते किमिह चन्दनपङ्कलेपैः ।
1   621@2    यत्कुम्भकारपचनोपरि पङ्कलेपस्तापाय केवलमसौ न च तापशान्त्यै
॥ १६२१॥

1   622@1   अन्तर्गतैर्गुणैः किं द्वित्रा अपि यत्र साक्षिणो विरलाः ।
1   622@2    स गुणो गीतेर्यदसौ वनेचरं हरिणमपि हरति ॥ १६२२॥

1   623@1   अन्तर्गतो यदि हरिस्तपसा ततः किं नान्तर्गतो यदि हरिस्तपसा ततः किम् ।
1   623@2    अन्तर्बहिर्यदि हरिस्तपसा ततः किं नान्तर्बहिर्यदि हरिस्तपसा ततः किम्
॥ १६२३॥

1   624@1   अन्तर्गाढं चिह्नहीनं विशालं मध्ये स्थूलं स्थूलधारातितीक्ष्णम् ।
1   624@2    रक्षोवक्षश्छेदनार्थं महान्तं कृत्वा खङ्गं देवराजोतिहृष्टः
॥ १६२४॥

1   625@1   अन्तर्गूढानर्थान् अव्यञ्जयतः प्रसादरहितस्य ।
1   625@2    संदर्भस्य नदस्य च न रसः प्रीत्यै रसज्ञानाम् ॥ १६२५॥

1   626@1   अन्तर्गृहं नयति वर्धितरोमहर्षं स्पर्शेन सीत्करणगर्भमुखीः
करोति ।
1   626@2    किंचाधरव्रणवतीः कुरुते पुरन्घ्रीः किं वल्लभः किमुत हैमन एष
वातः ॥ १६२६॥

1   627@1   अन्तर्गृहे कृष्णमवेक्ष्य चौरं बद्ध्वा कवाटं जननीं गतैका ।
1   627@2    उलूखले दामनिबद्धमेनं तत्रापि दृष्ट्वा स्तिमिता बभूव ॥ १६२७॥

1   628@1   अन्तर्जलावारितमूर्ति यातो बालापरिष्वङ्गसुखाय पत्युः ।
1   628@2    विघ्नाय वैमल्यमपां बभूव व्यर्थः प्रसादो हि जलाशयानाम् ॥ १६२८॥

1   629@1   अन्तर्दधानापि कठोरभावं स्वच्छद्युतिः सा निजमाधुरीभिः ।
1   629@2    भुक्ता रसं स्वादुविदां तनोति गुणोपगूढा सितशर्करेव ॥ १६२९॥

1   630@1   अन्तर्दुष्टः क्षमायुक्तः सर्वानर्थकरः किल ।
1   630@2    शकुनिः शकटारश्च दृष्टान्तावत्र भूपते ॥ १६३०॥

1   631@1   अन्तर्धृतगुणैरेव परेषां स्थीयते हृदि ।
1   631@2    अर्थं समर्थयन्त्येनं समग्रं कुसुमस्रजः ॥ १६३१॥

1   632@1   अन्तर्नाडीनियमितमरुल्लङ्घितब्रह्मरन्ध्रं स्वान्ते शान्तिप्रणयिनि
समुन्मीलदानन्दसान्द्रम् ।
1   632@2    प्रत्यग्ज्योतिर्जय्ति यमिनः स्पष्टलालाटनेत्र- व्याजव्यक्तीकृतमिव
जगद्वापि चन्द्रार्धमौलेः ॥ १६३२॥

1   633@1   अन्तर्निदह्यमानेन शक्तिहीनेन शत्रुषु ।
1   633@2    संततिः क्रियते येन निन्द्यं धिक्तस्य जीवितम् ॥ १६३३॥

1   634@1   अन्तर्निबद्धगुरुमन्युपरंपराभिरिच्चोचितं किमपि वक्तुमशक्नुवत्याः ।
1   634@2    अव्य्क्तहूंकुतिचलत्कुचमण्डलायास्तस्याः स्मरामि मुहुरर्धविलोकितानि ॥ १६३४॥

1   635@1   अन्तर्बलान्यहममुष्य मृगाधिपस्य वाचा निगद्य कथमद्य लघूकरोमि ।
1   635@2    जानन्ति किं न करजक्षतकुम्भिकुम्भा- दामुक्तमौक्तिकमयानि दिगन्तराणि
॥ १६३५॥

1   636@1   अन्तर्भावनिगूधेयं वाक्ते प्रकृतिपेशला ।
1   636@2    विकाराद्यनभिज्ञेया विषदिग्धेव वारुणी ॥ १६३६॥

1   637@1   अन्तर्भूतो निवसति जडे जडः शिशिरमहसि हरिण इव ।
1   637@2    अजडे शशीव तपने स तु प्रविष्टोऽपि निःसरति ॥ १६३७॥

1   638@1   अन्तर्भूय प्रभोः प्राप्यो विशेषः सर्वथा बुधैः ।
1   638@2    को हि नाम न कुर्वीत केवलोदरपूरणम् ॥ १६३८॥

1   639@1   अन्तर्मग्नकरेणवः कलभकव्यारुग्णकन्दाङ्कुरैः सामोदाः परितः
प्रमत्तमहिषश्वासोल्लसद्वीचयः ।
1   639@2    संमोदं जनयन्ति शैलसरितः सुच्छायकच्छस्थली- सीमानो
जलसेकशीतलशिलानिद्राणरोहिद्गणाः ॥ १६३९॥

1   640@1   अन्तर्मन्युविभिन्नदीर्घरसितप्रोद्भूतकण्ठव्यथैराक्रुष्टास्तटिनीषु
कोकमिथुनैर्यावन्निशीथं मिथः ।
1   640@2    शीतोज्जागरजम्बुकौघमुखरग्रामोपकण्ठस्थलाः कृच्छ्रेणोपरमन्ति
पान्थगृहिणीचिन्तायता रात्रयः ॥ १६४०॥

1   641@1   अन्तर्मलिनदेहेन बहिराह्लादकारिणा ।
1   641@2    महाकालफलेनेव कः खलेन न वञ्चितः ॥ १६४१॥

1   642@1   अन्तर्मलिनसंसर्गाच्छ्रुतवानपि दुष्यति ।
1   642@2    यच्चक्षुःसंनिकर्षेण कर्णोऽभूत् कुटिलाश्रयः ॥ १६४२॥

1   643@1   अन्तर्मलीमसे वक्रे चले कर्णान्तसर्पिणि तस्या नेत्रयुगे दृष्टे दुर्जने
च कुतः सुखम् ॥

1   644@1   अन्तर्माररसार्द्रा गुरुगुणबद्धानुकूलतां धत्ते ।
1   644@2    निष्ठुरबाह्याकारा दृतिरिव पतिसंनिधौ नव्या ॥ १६४४॥

1   645@1   अन्तर्मोहनमौलिघूर्णनचलन्मन्दारविभ्रंशनः
स्तम्भाकर्षणदृप्तिहर्षणमहामन्त्रः कुरङ्गीदृशाम् ।
1   645@2    दृप्यद्दानवदूयमानदिविषद्दुर्वारदुःखापदां भ्रंशः
कंसरिपोर्विलोपयतु वोऽश्रेयांसि वंशीरवः ॥ १६४५॥

1   646@1   अन्तर्ये सततं लुथन्त्यगणितास्तानेव
पाथोधरैरात्तानापततस्तरङ्गवलयैरालिङ्ग्य गृह्णन्नसौ ।
1   646@2    व्यक्तं मौक्तिकरत्नतां जलकणान्सम्प्रापयत्यम्बुधिः प्रायोऽन्येन कृतादरो
लघुरपि प्राप्तोऽर्च्यते स्वामिभिः ॥ १६४६॥

1   647@1   अन्तर्लीनभुजंगमं गृहमिवान्तःस्थोग्रसिंहं वनं
ग्राहाकीर्णमिवाभिरामकमलच्छायासनाथं सरः ।
1   647@2    कालेनार्यजनापवादपिशुनैः क्षुद्रैरनार्यैः श्रितं दुःखेन प्रविगाह्यते
सचकितं राज्ञां मनः सामयम् ॥ १६४७॥

1   648@1   अन्तर्लीनस्य दुःखाग्नेरद्योद्दामं ज्वलिष्यतः ।
1   648@2    उत्पीड इव धूमस्य मोहः प्रागावृणोति माम् ॥ १६४८॥

1   649@1   अन्तर्वसति मार्जारी शुनी वा राजवेश्मनि ।
1   649@2    बहिर्बद्धोऽपि मातङ्गस्ततः किं लघुतां गतः ॥ १६४९॥

1   650@1   अन्तर्वहसि कषायं बाह्याकारेण मधुरतां यासि ।
1   650@2    सहकार मायिविटपिन् युक्तं लोकैर्बहिर्नीतः ॥ १६५०॥

1   651@1   अन्तर्बहिस्त्रिजगतीरसभावविद्वान् यो नर्तयत्यखिलदेहभृतां कुलानि ।
1   651@2    क्षेमं ददातु भगवान् परमादिदेवः श‍ृङ्गारनाटकमहाकविरात्मजन्मा
॥ १६५१॥

1   652@1   अन्तर्वाणिं मन्यमानः खलोऽयं पौरोभाग्यं सूक्तिमुक्तासु धत्ते ।
1   652@2    सर्वानन्दिन्यङ्गके कामिनीनाम् ईर्म मार्गत्येष वै बम्भरालिः ॥ १६५२॥

1   653@1   अन्तर्विशति मार्जारी शुनी वा राजवेश्मनि ।
1   653@2    बहिःस्थस्य गजेन्द्रस्य किमर्थः परिहीयते ॥ १६५३॥

1   654@1   अन्तर्विषमया ह्येता बहिश्चैव मनोरमाः ।
1   654@2    गुञ्जाफलसमाकारा योषितः केन निर्मिताः ॥ १६५४॥

1   655@1   अन्तर्विष्णोस्त्रिलोकी निवसति फणिनामीश्वरे सोऽपि शेते सिन्धोः सोऽप्येकदेशे
तमपि चुलुकयां कुम्भयोनिश्चकार ।
1   655@2    धत्ते खद्योतलीलामयमपि नभसि श्रीनृसिंहक्षितीन्द्र त्वत्कीर्तेः
कर्णनीलोत्पलमिदमपि च प्रेक्षणीयं विभाति ॥ १६५५॥

1   656@1   अन्तर्हिते शशिनि सैव कुमुद्वती मे दृष्टिं न नन्दयति
संस्मरणीयशोभा ।
1   656@2    इष्टप्रवासजनितान्यबलाजनेन दुःखानि नूनमतिमात्रदुरुद्वहानि ॥ १६५६॥

1   657@1   अन्तश्छिद्राणि भूयंसि कण्टका बहवो बहिः ।
1   657@2    कथं कमलनालस्य मा भूवन् भङ्गुरा गुणाः ॥ १६५७॥

1   658@1   अन्तश्छिद्रैरियमधिगता दुस्त्यजा
दुष्टवंशैरत्यासक्तिर्निजकुलशुभोदर्कलाभाय न स्यात् ।
1   658@2    किं तु ग्रीष्मश्वसनजनितान्योन्यसंघर्षवह्नि-
ज्वालामालाजटिलवपुषामात्मनां नाशनाय ॥ १६५८॥

1   659@1   अन्तस्तव स ज्वलनो भीमा मकराश्च सर्वतो विकटाः ।
1   659@2    अथ बत विषमयमङ्गम् तदिति निषेव्यः कथं भवेर्जलधे ॥ १६५९॥

1   660@1   अन्तस्तारं तरलिततलाः स्तोकमुत्पीडभाजः पक्ष्माग्रेषु ग्रथितपृषतः
कीर्णधाराः क्रमेण ।
1   660@2    चित्तातङ्कं निजगरिमतः सम्यगासूत्रयन्तो निर्यान्त्यस्याः कुवलयदृशो
बाष्पवारां प्रवाहाः ॥ १६६०॥

1   661@1   अन्तस्तिमिरनाशाय शाब्दबोधो निरर्थकः ।
1   661@2    न नश्यति तमो नाम कृतया दीपवार्तया ॥ १६६१॥

1   662@1   अन्तस्तृष्णोपतप्तानां दावदाहमयं जगत् ।
1   662@2    भवत्यखिलजन्तूनां यदन्तस्तद्बहिः स्थितम् ॥ १६६२॥

1   663@1   अन्तिकान्तिकगतेन्दुविसृष्टे जिह्मतां जहति दीधितिजाले ।
1   663@2    निःसृतस्तिमिरभारनिरोधाद् उच्छ्वसन्निव रराज दिगन्तः ॥ १६६३॥

1   664@1   अन्तेनार्जुनतां दधाति नयनं मध्ये तथा कृष्णतां द्वैरूप्यं
दधतामुना विरचितः कर्णेन ते विग्रहः ।
1   664@2    तत्कर्णार्जुनकृष्णविग्रहवती साक्षात् कुरुक्षेत्रतां यातासि त्वदवाप्तिरेव
तरुणि श्रेयः परं गण्यते ॥ १६६४॥

1   665@1   अन्तेषु रेमिरे धीरा नते मध्येषु रेमिरे ।
1   665@2    अन्तप्राप्तिं सुखामाहुर्दुःखमन्तरमन्तयोः ॥ १६६५॥

1   666@1   अन्ते सन्तोषदं विष्णुं स्मरेत् हन्तारमापदाम् ।
1   666@2    शरतल्पगतो भीष्मः सस्मार गरुडध्वजम् ॥ १६६६॥

1   667@1   अन्तो नाश्चर्यजातस्य जततो दृश्यते क्वचित् ।
1   667@2    क्षुद्राहंभावसीमाया यावतीं मुक्तिमाप्नुमः ।
1   667@3आश्चर्याणि हि तावन्ति प्रकाशानि भवन्ति नः ॥ १६६७॥

1   668@1   अन्तो नास्ति पिपासायाः संतोषः परमं सुखम् ।
1   668@2    तस्मात् संतोषमेवेह धनं पश्यन्ति पण्डिताः ॥ १६६८॥

1   669@1   अन्त्यजोऽपि नरः पूज्यो यस्यास्ति विपुलं धनम् ।
1   669@2    अपि ब्रह्मकुले जातो निर्धनः परिभूयते ॥ १६६९॥

1   670@1   अन्त्यजोऽपि यदा साक्षी विवादे सम्प्रजायते ।
1   670@2    न तत्र युज्यते दिव्यं किं पुनर्वनदेवताः ॥ १६७०॥

1   671@1   अन्त्यावस्थागतोऽपि महान् स्वगुणाञ्जहाति न शुद्धतया ।
1   671@2    न श्वेतभावमुज्झति शङ्खः शिखिभुक्तमुक्तोऽपि ॥ १६७१॥

1   672@1   अन्त्रप्रोतबृहत्कपालनलकक्रूरक्वणत्कङ्कण-
प्रायप्रेङ्खितभूरिभूषणरवैराधोषयन्त्यम्बरम् ।
1   672@2    पीतच्छर्दितरक्तकर्दमघनप्राग्भारघोरोल्लसद्
व्यालोलस्तनभारभैरववपुर्दर्पोद्धतं धावति ॥ १६७२॥

1   673@1   अन्त्राकल्पचलत्पयोधरभरव्याविद्धमेघच्छटा-
सृक्वस्थामिषगृध्नुगृध्रगरुदास्फालोच्चलन्मूर्धजा ।
1   673@2    व्यादायाननमट्टहासविकटं दूरेण तारापथात्
त्रस्यत्सिद्धपुरंध्रिवृन्दरभसोन्मुक्तादुपक्रामति ॥ १६७३॥

1   674@1   अन्त्रैः कल्पितमङ्गलप्रतिसराः स्त्रीहस्तरक्तोत्पल- व्यक्तोत्तंसभृतः
पिनह्य सहसा हृत्पुण्डरीकस्रजः ।
1   674@2    एताः शोणितपङ्ककुङ्कुमजुषः संभूय कान्तैः पिबन्त्यस्थिस्नेहसुराः
कपालचषकैः प्रीताः पिशाचाङ्गनाः ॥ १६७४॥

1   675@1   अन्त्रैः स्वैरपि संयताग्रचरणो मूर्च्छाविरामक्षणे
स्वाधीनव्रणिताङ्गशस्त्रनिचितो रोमोद्गमं वर्मयन् ।
1   675@2    भग्नानुद्वलयन्निजान् परभटान् संतर्जयन् निष्ठुरं धन्यो धाम
जयश्रियः पृथुरणस्तम्भे पताकायते ॥ १६७५॥

1   676@1   अन्दूमुद्धूय बद्धां निजमपि सहसा सूतमुन्मथ्य सद्यो
निर्यातस्त्रस्तवाजिव्रजकृतनिनदाकर्णनक्रुद्धचेताः ।
1   676@2    संरम्भारम्भभग्नद्रुमविटपशतैः प्रोथयन्नापनस्थान् आयाति
व्यालनागस्त्वरितमिह जनाः सावधाना भवन्तु ॥ १६७६॥

1   677@1   अन्धं तमश्चेदयि बाधते त्वां सरोजनेत्रं जगदेकसूत्रम् ।
1   677@2    सुधाचरित्रम् परमं पवित्रं कुरुष्व मित्रं वसुदेवपुत्रम् ॥ १६७७॥

1   678@1   अन्धं दरिद्रितमपि प्रियया विहीनं वीक्ष्येश्वरे वदति या च वरं
त्वमेकम् ।
1   678@2    नेत्रे न नापि वसु नो वनितां स वव्रे छत्राभिरामसुतदर्शनमित्युवाच
॥ १६७८॥

1   679@1   अन्धं पतिं प्राप्य विलासिनीनां कटाक्षबाणा विफला भवन्ति ।
1   679@2    तद्वत् कुजादित्यशनैश्चराणां न वारदोषाः प्रभवन्ति रात्रौ ॥ १६७९॥

1   680@1   अन्धः स एव श्रुतवर्जितो यः शठः स एवार्थिनिरर्थको यः ।
1   680@2    मृतः स एवास्ति यशो न यस्य धर्मे न धीर्यस्य स एव शोच्यः ॥ १६८०॥

1   681@1   अन्धः स्यादन्धवेलायां बाधिर्यमपि चाश्रयेत् ।
1   681@2    कुर्यात् तृणमयं चापं शयीत मृगशायिकाम् ॥ १६८१॥

1   682@1    सान्त्वादिभिरुपायैस्तु हन्याच्छत्रुं वशे स्थितम् ।
1   682@2    दया तस्मिन् न कर्त्तव्या शरणागत इत्युत ॥ १६८२॥

1   683@1   अन्धकं कुब्जकं चैव कुष्ठाङ्गं व्याधिपीडितम् ।
1   683@2    आपद्गतं च भर्तारं न त्यजेत् सा महासती ॥ १६८३॥

1   684@1   अन्धकः कुब्जकश्चैव त्रिस्तनी राजकन्यका ।
1   684@2    त्रयोऽप्यन्यायतः सिद्धाः संमुखे कर्मणि स्थिते ॥ १६८४॥

1   685@1   अन्धकः कुब्जकश्चैव राजकन्या च त्रिस्तनी ।
1   685@2    अनयोऽपि नयं याति यावच्छ्रीर्भजते नरम् ॥ १६८५॥

1   686@1   अन्धकः कुब्जकश्चैव राजकन्या च त्रिस्तनी ।
1   686@2    सानुकूले जगन्नाथे विपरीतः सुयुग्भवेत् ॥ १६८६॥

1   687@1   अन्धकारगरलं यतो जगन्- मोहकारि भृशमत्ति नित्यशः ।
1   687@2    उज्ज्वलं जठरमोषधीपतेरञ्जनाभमभवत् ततः प्रिये ॥ १६८७॥

1   688@1   अन्धकाराङ्कुरो जज्ञे ववृधे चाविलम्बितम् ।
1   688@2    भीमेन रममाणाया हिडिम्बाया इवात्मजः ॥ १६८८॥

1   689@1   अन्धत्वमन्धसमये बधिरत्वं बह्दिरकाल आलम्ब्य ।
1   689@2    श्रीकेशवयोः प्रणयी परमेष्ठी नाभिवास्तव्यः ॥ १६८९॥

1   690@1   अन्धद्वये महानन्धो विषयान्धीकृतेक्षणः ।
1   690@2    चक्षुषान्धो न जानाति विषयान्धो न केनचित् ॥ १६९०॥

1   691@1   अन्धस्य दर्पणेनेव हितेनेव हतश्रुतेः ।
1   691@2    दुःखाभितप्तः शोकेन नेक्षते न श‍ृणोति च ॥ १६९१॥

1   692@1   अन्धस्य पन्था बधिरस्य पन्थाः स्त्रियः पन्था वैवधिकस्य पन्थाः ।
1   692@2    राज्ञः पन्था ब्राह्मणेनासमेत्य समेत्य तु ब्राह्मणस्यैव पन्थाः ॥ १६९२॥

1   693@1   अन्धस्य मे हृतविवेकमहाधनस्य चौरैर्विभो बलिभिरिन्द्रियनामधेयैः ।
1   693@2    मोहान्धकूपकुहरे विनिपातितस्य देवेश देहि कृपणस्य करावलम्बम् ॥ १६९३॥

1   694@1   अन्धा इव न पश्यन्ति योग्यायोग्यं हिताहितम् ।
1   694@2    पथा तेनैव गच्छन्ति नीयन्ते येन पार्थिवाः ॥ १६९४॥

1   695@1   अन्धा इव बधिरा इव मूका इव मोहभाज इव ।
1   695@2    पङ्गव इवानभिमते नृपतेर्निवसन्ति साधवः सदसि ॥ १६९५॥

1   696@1   अन्धा विद्वज्जनैर्हीना मूका कविभिरुज्झिता ।
1   696@2    बधिरा गायनैर्हीना सभा भवति भूभृताम् ॥ १६९६॥

1   697@1   अन्धीकरोमि भुवनं बधिरीकरोमि धीरं सचेतनमचेतनतां नयामि ।
1   697@2    कृत्यं न पश्यति न येन हितं श‍ृणोति धीमानधीतमपि न
प्रतिसंदधाति ॥ १६९७॥

1   697A@1   अन्धे तमसि मज्जामः पशुभिर्ये यजामहे ।
1   697A@2    अहिंसायाः परो धर्मो न भूतो न भविष्यति ॥

1   698@1   अन्दोऽप्यन्योक्तपथो दण्डधृगन्योपचरणीयः ।
1   698@2    राजत्वप्रतिहतैर्जनानुरागैर्भरति भूपः ॥ १६९८॥

1   699@1   अन्धो मत्स्यानिवाश्नाति स नरः कण्टकैः सह ।
1   699@2    यो भाषतेऽर्थवैकल्यम् अप्रत्यक्षं सभां गतः ॥ १६९९॥

1   700@1   अन्धो वा वधिरो वाथ कुष्टी वाप्यन्त्यजोऽपि वा ।
1   700@2    परिगृह्णातु तां कन्यां सलक्षां स्याद् विदेशगः ॥ १७००॥

1   701@1   अन्धो हि राजा भवति यस्तु शास्त्रविवर्जितः ।
1   701@2    अन्धः पश्यति चारेण शास्त्रहीनो न पश्यति ॥ १७०१॥

1   702@1   अन्घ्रीनीरन्घ्रपीनस्तनतटलुठनायासमन्दप्रचाराश्चारूनुल्लासयन्तो
द्रविडनरवधूहारिधम्मिल्लभारान् ।
1   702@2    जिघ्रन्तः सिंहलीनां मुखकमलमलं केरलीनां कपोलं चुम्बन्तो वान्ति
मन्दं मलयपरिमला वायवो दाक्षिणात्याः ॥ १७०२॥

1   703@1   अन्नं किंशुकपुष्पपुञ्जसदृशं पाषाणजालैर्युतं धूम्यं गन्धयुतं
च जालमखिलं भग्नाश्च दन्तालयः ।
1   703@2    आज्यं दूरतरं न चापि लवणं न श्रूयते तिन्त्रिणी भक्ष्याणां
वचनं च नास्ति हि सखे तद्भोजनं वर्णये ॥ १७०३॥

1   704@1   अन्नं दद्यादतिथये श्रद्धया स्वर्गदं हि तत् ।
1   704@2    सकुटुम्बो दिशन्नन्नं सक्तुप्रस्थो दिवंगतः ॥ १७०४॥

1   705@1   अन्नं धान्यं वसु वसुमतीत्युत्तरेणोत्तरेण व्याकृष्यन्ते परमकृपणाः
पामरा यद्वदित्यम् ।
1   705@2    भूमिः खं द्यौर्द्रुहिणगृहमित्युत्तरेणोत्तरेण व्यामोह्यन्ते
विमलमतयोऽप्यस्थिरेणैव धाम्ना ॥ १७०५॥

1   706@1   अन्नं नास्त्युदकं नास्ति नास्ति ताम्बूलचर्वणम् ।
1   706@2    मन्दिरेषुमहोत्साहः शुष्कचर्मस्य (?) ताडनम् ॥ १७०६॥

1   707@1   अन्नं मुक्तासुवर्णं द्रवगुणरहिताः स्वर्णरूपाश्च सूपाः सामोदाः शाकभेदाः
फलगुडमिलिताः पायसम्  ॥। ।
1   707@2    यावद्भोज्यं तदाज्यं दधि कथिनतरं नैकरूपास्त्वपूपाः भुज्यन्ते
भूसुरौधैर्महति तव गृहे रामचन्द्रस्य तृप्त्यै ॥ १७०७॥

1   708@1   अन्नं विधात्रा विहितं मर्त्यानां जीवधारणम् ।
1   708@2    तदनादृत्य मतिमान् प्रार्थयेन्न तु किंचन ॥ १७०८॥

1   709@1   अन्नं सम्प्रोक्ष्य गायत्र्या सत्यं त्वर्तेति मन्त्रतः ।
1   709@2    ऋतं त्वेति च सायं तु परिषिञ्चेत् प्रदक्षिणम् ॥ १७०९॥

1   710@1   अन्नं हि प्राणिनां प्राणा आर्तानां शरणं त्वहम् ।
1   710@2    धर्मो वित्तं नृणां प्रेत्य सन्तोऽर्वाग् बिभ्यतोऽरणम् ॥ १७१०॥

1   711@1   अन्नजा भुवि मर्त्यानां श्रमजा वा कथंचन ।
1   711@2    सैषा भवति लोकस्य निद्रा सर्वस्य लौकिकी ॥ १७११॥

1   712@1   अन्नदाता भयत्राता कन्यादाता तथैव च ।
1   712@2    जनिता चोपनेता च पञ्चैते पितरः स्मृताः ॥ १७१२॥

1   713@1   अन्नदानं महादानं विद्यादानं महत्तरम् ।
1   713@2    अन्नेन क्षणिका तृप्तिर्यावज्जीवं तु विद्यया ॥ १७१३॥

1   714@1   अन्नदानात् परं दानं न भूतं न भविष्यति ।
1   714@2    अन्नेन धार्यते सर्वं जगदेतच्चराचरम् ॥ १७१४॥

1   715@1   अन्नदाहे हरेन्मांसम् अम्बुदाहे च शोणितम् ।
1   715@2    कामदाहे हरेन्नेत्रम् अनिद्रा रोगकारिणी ॥ १७१५॥

1   716@1   अन्नदो जलदश्चैव आतुरस्य चिकित्सकः ।
1   716@2    त्रयस्ते स्वर्गमायान्ति विना यज्ञेन भारत ॥ १७१६॥

1   717@1   अन्नपानं विषाद्रक्षेद् विशेषेण महीपतेः ।
1   717@2    योगक्षेमौ तदायत्तौ धर्माद्या यन्निबन्धनाः ॥ १७१७॥

1   718@1   अन्नपानादिभिश्चैव वस्त्रालंकारभूषणैः ।
1   718@2    गन्धमाल्यैर्विचित्रैश्च गुरुं तत्र प्रपूजयेत् ॥ १७१८॥

1   719@1   अन्नपानानि जीर्यन्ते यत्र भक्षाश्च भक्षिताः ।
1   719@2    तस्मिन्नेवोदरे गर्भः किं नाम न विजीर्यते ॥ १७१९॥

1   720@1   अन्नप्रणाशे सीदन्ति शरीरे पञ्च धातवः ।
1   720@2    आहारात् सर्वभूतानि संभवन्ति महीतले ॥ १७२०॥

1   721@1   अन्नमूलं बलं पुंसां बलमूलं हि जीवनम् ।
1   721@2    तस्माद् यत्नेन संरक्षेद् बलं च कुशलो भिषक् ॥ १७२१॥

1   722@1   अन्नवस्त्रसुवर्णानि रत्नानि विविधानि च ।
1   722@2    ब्राह्मणेभ्यो नदीतीरे ददाति व्रज सत्वरम् ॥ १७२२॥

1   723@1   अन्नहीनो दहेद्राष्ट्रं मन्त्रहीनश्च ऋत्विजः ।
1   723@2    यजमानं दानहीनो नास्ति यज्ञसमो रिपुः ॥ १७२३॥

1   724@1   अन्नादष्टगुणं पिष्टं पिष्टादष्तगुणं पयः ।
1   724@2    पयसोऽष्टगुणं मांसं मांसादष्टगुणं घृतम् ॥ १७२४॥

1   725@1   अन्नादिवर्गं फलपुष्पमांस- मत्स्यादिभिः पूर्णमुखः सदैव ।
1   725@2    स्याद्दृष्टमात्रोऽभिमतार्थसिद्ध्यै मृष्टान्नभोज्याय मुदे च काकः
॥ १७२५॥

1   726@1   अन्नादिविष्ठानवगोमयानि न वा विधुन्वन् वदने सदैव ।
1   726@2    वामोपसव्योऽप्यवलोक्यमानो मनोरथं पूरयते ध्रुवश्च ॥ १७२६॥

1   727@1   अन्नादिविष्ठापिशितादिभिर्यः पूर्णाननोऽभीष्टफलप्रदोऽसौ ।
1   727@2    मन्त्रादिसिद्ध्यै वणिगादिलाभे शस्तो विवाहादिविधौ च काकः ॥ १७२७॥

1   728@1   अन्नादे भ्रूणहा मार्ष्टि अन्नेन अभिशंसति ।
1   728@2    स्तेनः प्रमुक्तो राजनि याचन्ननृतसंकरे ॥ १७२८॥

1   729@1   अन्नादे भ्रूणहा मार्ष्टि पत्यौ भार्यापचारिणी ।
1   729@2    गुरौ शिष्यश्च याज्यश्च स्तेनो राजनि किल्बिषम् ॥ १७२९॥

1   730@1   अन्नाद्भवन्ति भूतानि पर्जन्यादन्नसंभवः ।
1   730@2    यज्ञाद् भवति पर्जन्यो यज्ञः कर्मसमुद्भवः ॥ १७३०॥

1   731@1   अन्नाद्रक्तं च शुक्लं चाप्यतो जीवः प्रतिष्ठितः ।
1   731@2    इन्द्रियाणि च बुद्धिश्च तृप्यन्त्यन्नेन नित्यशः ॥ १७३१॥

1   732@1   अन्नाभावे मृत्युः शालिभिरन्नानि शालयो वृष्ट्या ।
1   732@2    वृष्टिस्तपसेति वदन्न् अमृत्यवे तत्तपश्चरतु ॥ १७३२॥

1   733@1   अन्नाशने स्यात् परमाणुमात्रः प्रशक्यते शोधयितुं तपोभिः ।
1   733@2    मांसाशने पर्वतराजमात्रो नो शक्यते शोधयितुं महत्त्वात् ॥ १७३३॥

1   734@1   अन्नेन धार्यते सर्वं जगदेतच्चराचरम् ।
1   734@2    अन्नात् प्रभवति प्राणः प्रत्यक्षं नास्ति संशयः ॥ १७३४॥

1   735@1   अन्ने पाने च ताम्बूले फले पुष्पे विभूषणे ।
1   735@2    वस्त्रे विलेपने धूपे शय्यायामासनेषु च ॥ १७३५॥

1   736@1   अन्यं काननमाशु गच्छ तरसा वन्यं फलं भुङ्क्ष्व रे धन्यं
धाम विभाति ते न हि तथा पुण्यं जघन्यं कुरु ।
1   736@2    एतस्मिन्करिशाव मा व्रज वने जल्पामि तथ्यं वचो जानास्येव
करीन्द्रदर्पदलनो निद्राति पञ्चाननः ॥ १७३६॥

1   737@1   अन्यं मनुष्यं हृदयेन कृत्वा अन्यं ततो दृष्टिभिराह्वयन्ति ।
1   737@2    अन्यत्र मुञ्चन्ति मदप्रसेकम् अन्यं शरीरेण च कामयन्ते ॥ १७३७॥

1   738@1   अन्यः कः क्षारवार्धे त्वमिव नियमितो वानरैर्वा नरैर्वा विप्रेणैकेन
कोऽन्यः करकुहरपुटीपात्रमात्रे निपीतः ।
1   738@2    जल्पन्नित्थं पृथूर्मिघ्वनिभिरवतरत्फेनकूटाट्टहासैः स्पर्धां धत्ते
पयोधेरधिकमधिपुरं निर्मितो यत्तटाकः ॥ १७३८॥

1   739@1   अन्यः करोति व्यापारं लिप्तो भवति लेखकः ।
1   739@2    भगलिङ्गप्रसङ्गेन छिन्ना भवति नासिका ॥ १७३९॥

1   740@1   अन्यः कोऽपि स कुम्भसंभवमुनेरास्तां शिखी जाठरो यं संचिन्त्य
दुकूलवह्निसदृशः संलक्ष्यते वाडवः ।
1   740@2    वन्द्यं तज्जठरं स मीनमकरग्राहावलिस्तोयधिः
पश्चात्पार्श्वमपूरितान्तरवियद्यत्र स्वनन् भ्राम्यति ॥ १७४०॥

1   741@1   अन्य इत्यनुपजातयन्त्रणं द्रागुदञ्चितवती विलोचनम् ।
1   741@2    मामवेत्य चकिता वृतानना दन्तदष्टरसना मनागभूत् ॥ १७४१॥

1   742@1   अन्यकर्मविमूढो य आत्मकर्मविशारदः ।
1   742@2    यथा पश्य न जानाति स्तनपानेतरच्छिशुः ॥ १७४२॥

1   743@1   अन्यकालपरिहार्यमजस्रं तद्द्वयेन विदधे द्वयमेव ।
1   743@2    धृष्टता रहसि भर्तृषु ताभिर्निर्दयत्वमितरैरबलासु ॥ १७४३॥

1   744@1   अन्यक्षेत्रे कृतं पापं पुण्यक्षेत्रे विनश्यति ।
1   744@2    पुण्यक्षेत्रे कृतं पापं वज्रलेपो भविष्यति ॥ १७४४॥

1   745@1   अन्यतो नय मुहूर्तमाननं चन्द्र एष सरले कलामयः ॥

1   745@2    मा कदाचन कपोलयोर्मलं संक्रमय्य समतां स नेष्यति ॥ १७४५॥

1   476@1   अन्यतो यदि निजोपचिकीर्षा मानहानिरिति भीतिरनीतिः ।
1   476@2    श्रीधरोऽपि हि बले श्रियमिच्छन् मानमातनुत वामनमेव ॥ १४७६॥

1   477@1   अन्यत्कृत्यं मनुजश्चिन्तयति दिवानिशं विशुद्धधिया ।
1   477@2    वेधा विदधात्यन्यत् स्वामीव न शक्यते धर्तुम् ॥ १४७७॥

1   748@1   अन्यत्र देशे घटिता जगन्ति ग्रसिष्यते विश्वसृजेति मत्वा ।
1   748@2    संकोचयित्वा किमु पादमूल- द्वयान्तराले निहितास्ति योनिः ॥ १७४८॥

1   749@1   अन्यत्र भीष्माद् गाङ्गेयाद् अन्यत्र च हनूमतः ।
1   749@2    हरिणीखुरमात्रेण चर्मणा मोहितं जगत् ॥ १७४९॥

1   750@1   अन्यत्र यापितनिशं परिलोहिताङ्गम् अन्याङ्गनागतमिवागतमुष्णरश्मिम् ।
1   750@2    प्रातर्निरीक्ष्य कुपितेव हि पद्मिनीयम् उत्फुल्लहल्लकसुलोहितलोचनाभूत्
॥ १७५०॥

1   751@1   अन्यत्र यूयं कुसुमावचायं कुरुध्वमत्रास्मि करोमि सख्यः ।
1   751@2    नाहं हि दूरं भ्रमितुं समर्था प्रसीदतायं रचितोऽञ्जलिर्वः ॥ १७५१॥

1   752@1   अन्यत्र व्रजतीति का खलु कथा नाप्यस्य तादृक् सुहृद् यो मां नेच्छति
नागतश्च हहहा कोऽयं विधेः प्रक्रमः ।
1   752@2    इत्यल्पेतरकल्पनाकवलितस्वान्ता निशान्तान्तरे बाला वृत्तविवर्तनव्यतिकरा
नाप्नोति निद्रां निशि ॥ १७५२॥

1   753@1   अन्यथा चिन्तिता ह्यर्था नरैस्तात मनस्विभिः ।
1   753@2    अन्यथैव हि गच्छन्ति दैवादिति मतिर्मम ॥ १७५३॥

1   754@1   अन्यथा परिदृष्टानि मुनिभिर्वेददर्शिभिः ।
1   754@2    अन्यथा परिवर्तन्ते वेगा इव नभस्वतः ॥ १७५४॥

1   755@1   अन्यथालिङ्ग्यते कान्ता भावेन दुहितान्यथा ।
1   755@2    मनसो भिद्यते वृत्तिरभिन्नेष्वपि वस्तुषु ॥ १७५५॥

1   756@1   अन्यथा वर्त्तमानानाम् अर्थी भूतोऽयमन्यथा ।
1   756@2    अस्माभिर्यदनुष्ठेयं गन्धर्वैस्तदनुष्ठितम् ॥ १७५६॥

1   757@1   अन्यथा वेदशास्त्राणि ज्ञानपाण्डित्यमन्यथा ।
1   757@2    अन्यथा तत्पदं शान्तं लोकाः क्लिश्यन्ति चान्यथा ॥ १७५७॥

1   758@1   अन्यथा शास्त्रगर्भिण्या धिया धीरोऽर्थमीहते ।
1   758@2    स्वामीव प्राक्तनं कर्म विदधाति तदन्यथा ॥ १७५८॥

1   759@1   अन्यथैव विचिन्त्यन्ते पुरुषेण मनोरथाः ।
1   759@2    दैवेनाहितसद्भावाः कर्मणां गतयोऽन्यथा ॥ १७५९॥

1   760@1   अन्यथैवसती पुत्रं चिन्तयेदन्यथा पतिम् ।
1   760@2    यथा यथा स्वभावस्य महाभाग उदाहृतम् ॥ १७६०॥

1   761@1   अन्यथैव हि मन्यन्ते पुरुषास्तानि तानि च ।
1   761@2    अन्यथैव प्रभुस्तानि करोति विकरोति च ॥ १७६१॥

1   762@1   अन्यथैव हि सौहार्दं भवेत्स्वच्छान्तरात्मनः ।
1   762@2    प्रवर्ततेऽन्यथा वाणी शाठ्योपहतचेतसः ॥ १७६२॥

1   763@1   अन्यदस्मि भवतीं न याचिता वारमेकमधरं धयामि ते ।
1   763@2    इत्यसिस्वददुपांशुकाकुवाक् सोपमर्दहठवृत्तिरेव तम् ॥ १७६३॥

1   764@1   अन्यदाभाषितं पूर्वं दत्तमन्यत्ततोऽल्पकम् ।
1   764@2    यत्सदोषमयोग्यं वा कूटदानेन तेन किम् ॥ १७६४॥

1   765@1   अन्यदा भूषणं पुंसः क्षमा लज्जेव योषितः ।
1   765@2    पराक्रमः परिभवे वैयात्यं सुरतेष्विव ॥ १७६५॥

1   766@1   अन्यदीयमविचिन्त्य पातक निर्घृणो हरति जीवितोपमम् ।
1   766@2    द्रव्य्मत्र कितवो विचेतनस्तेन गच्छति कदर्थनां चिरम् ॥ १७६६॥

1   767@1   अन्यदुःखेन यो दुःखी योऽन्यहर्षेण हर्षतः ।
1   767@2    स एव जगतामीशो नररूपधरो हरिः ॥ १७६७॥

1   768@1   अन्यदुच्छृङ्खलं सत्त्वम् अन्यच्छास्त्रनियन्त्रितम् ।
1   768@2    सामानाधिकरण्यं हि तेजस्तिमिरयोः कुतः ॥ १७६८॥

1   769@1   अन्यदुप्तं जातमन्यद् इत्येतन्नोपपद्यते ।
1   769@2    उप्यते यद्धि यद्बीजं तत्तदेव प्ररोहति ॥ १७६९॥

1   770@1   अन्यदोषमिव स स्वकं गुणं ख्यापयेत् कथमधृष्टताजडः ।
1   770@2    उच्यते स खलु कार्यवत्तया धिग्वभिन्नबुधसेतुमर्थिताम् ॥ १७७०॥

1   771@1   अन्यद्गोपुच्छकं ज्ञेयं शुद्धकाष्ठविनिर्मितम् ।
1   771@2    मुखे च लोहकण्ठेन वेध्यं त्र्यङ्गुलसंमितम् ॥ १७७१॥

1   772@1   अन्यपूर्वां स्त्रियं साध्वीं कामयेत न गर्वतः ।
1   772@2    साध्वीरिच्छन् महादेवः षण्डोऽभूद्दारुकावने ॥ १७७२॥

1   773@1   अन्यप्रतापमासाद्य यो दृढत्वं न गच्छति ।
1   773@2    जातुषाभरणस्येव रूपेणापि हि तस्य किम् ॥ १७७३॥

1   774@1   अन्यमाश्रयते लक्ष्मीस्त्वन्यमन्यं च मेदिनी ।
1   774@2    अनन्यगामिनी पुंसां कीर्तिरेका पतिव्रता ॥ १७७४॥

1   775@1   अन्ययान्यवनितागतचित्तं चित्तनाथमभिशङ्कितवत्या ।
1   775@2    पीतभूरिसुरयापि न मेदे निर्वृतिर्हि मनसो मदहेतुः ॥ १७७५॥

1   776@1   अन्यया यौवने मर्त्यो बुद्ध्या भवति मोहितः ।
1   776@2    मध्येऽन्यया जरायांतु सोऽन्यां रोचयते मतिम् ॥ १७७६॥

1   777@1   अन्यवर्णं शिरो यस्य पुच्छं वा यस्य वाजिनः ।
1   777@2    पुच्छेन शिरसा वापि नानावर्णः स निन्दितः ॥ १७७७॥

1   778@1   अन्यवर्णपरावृत्त्या बन्धचिह्ननिगूहनैः ।
1   778@2    अनाख्यातः सतां मध्ये कविश्चोरो विभाव्यते ॥ १७७८॥

1   779@1   अन्यस्त्रीस्पृहयालवो जगति के पद्भ्यामगम्या च का को धातुर्दशने
समस्तमनुजैः का प्रार्थ्यतेऽहर्निशम् ।
1   779@2    दृष्ट्वैकां यवनेश्वरो निजपुरे पद्माननां कामिनीं मित्रं प्राह
किमादरेण सहसा यारानदीदंशमा ॥ १७७९॥

1   780@1   अन्यस्माल्लब्धोष्मा क्षुद्रः प्रायेण दुःसहो भवति ।
1   780@2    रविरपि न दहति तादृग् यादृघ्युत्तप्तवालुकानिकरः ॥ १७८०॥

1   781@1   अन्यस्मिन्नपि काले दयिताविरहः करोति संतापम् ।
1   781@2    किं पुनरविरलजलधर- गुरुतररसितेषु दिवसेषु ॥ १७८१॥

1   782@1   अन्यस्मिन् प्रेष्यमाणे तु पुरस्ताद्यः समुत्पतेत् ।
1   782@2    अहं किं करवाणीति स राजवसतिं वसेत् ॥ १७८२॥

1   783@1   अन्यस्य लगति कर्णे जीवितमन्यस्य हरति बाण इव ।
1   783@2    हृदयं दुनोति पिशुनः कण्टक इव पादलग्नोऽपि ॥ १७८३॥

1   784@1   अन्यस्यै सम्प्रतीयं कुरु मदनरिपो स्वाङ्गदानप्रसादं नाहं सोढुं
समर्था शिरसि सुरनदीं नापि संध्यां प्रणन्तुम् ।
1   784@2    इत्युक्त्वा कोपविद्धां विघटयितुमुमामात्मदेहं प्रवृत्तां रुन्धानः पातु
शम्भोः कुचकलसहठस्पर्शकृष्टो भुजो वः ॥ १७८४॥

1   785@1   अन्याङ्गनाभिरधिकं स करोति केलिं त्वं तेन मा कुरु विषादमदभ्ररूपे ।
1   785@2    पेपीयते मधुकरः क्व न तं मरन्दं नो जातु विस्मरति पङ्कजिनीं
तथापि ॥ १७८५॥

1   786@1   अन्या जगद्धितमयी मनसः प्रवृत्तिरन्यैव कापि रचना वचनावलीनाम् ।
1   786@2    लोकोत्तरा च कृटिराकृतिरार्तहृद्या विद्यावतां सकलमेव गिरां
दवीयः ॥ १७८६॥

1   787@1   अन्यादानाकुलान्तःकरणवशविपद्बाधितप्रेतरङ्कं
ग्रासभ्रश्यत्करालश्लथपिशितशवाग्रग्रहे मुक्तनादम् ।
1   787@2    सर्वैः क्रामद्भिरुल्काननकवलरसव्यात्तवक्त्रप्रभाभिर्व्यक्तैस्तैः
संवलद्भिः क्षणमपरमिव व्योम्नि वृत्तं श्मशानम् ॥ १७८७॥

1   788@1   अन्यानपि तरून् रोप्य फलपुष्पोपयोगिनः ।
1   788@2    रत्नधेनुसहस्रस्य फलं प्राप्नोति मानवः ॥ १७८८॥

1   789@1   अन्या निरर्थिका चिन्ता बलतेजःप्रणाशिनी ।
1   789@2    नाशयेत् सर्वसौख्यं तु रूपहानिं निदर्शयेत् ॥ १७८९॥

1   790@1   अन्यानि शास्त्राणि विनोदमात्रं प्राप्तेषु वा तेषु न तैश्च किंचित् ।
1   790@2    चिकित्सितज्योतिषमन्त्रवादाः पदे पदे प्रत्ययमावहन्ति ॥ १७९०॥

1   791@1   अन्यानि शास्त्राणि विनोदमात्रं प्राप्तेषु कालेषु न तैश्च किंचित् ।
1   791@2    चिकित्सितज्योतिषमन्त्रवादाः पदे पदे प्रत्ययमावहन्ति ॥ १७९१॥

1   792@1   अन्यान्परिवदन् साधुर्यथा हि परितप्यते ।
1   792@2    तथा परिवदन्नन्यांस्तुष्टो भवति दुर्जनः ॥ १७९२॥

1   793@1   अन्यान्योपमितं युगं निरुपमं तेऽयुग्ममङ्गेषु यत् सोऽयं
सिक्थकमास्यकान्तिमधुनस्तन्वङ्गि चन्द्रस्तव ।
1   793@2    त्वद्वाचां स्वरमात्रिकां मदकलः पुंस्कोकिलो घोषयत्यभ्यासस्य
किमस्त्यगोचरमिति प्रत्याशया मोहितः ॥ १७९३॥

1   794@1   अन्या प्रकामसुरतश्रमखिन्नदेहा रात्रिप्रजागरविपाटलनेत्रपद्मा ।
1   794@2    शय्यान्तदेशलुलिताकुलकेशपाशा निद्रां प्रयाति मृदुसूर्यकराभितप्ता
॥ १७९४॥

1   795@1   अन्या प्रियेण परिभुक्तमवेक्ष्य गात्रं हर्षान्विता विरचिताधरचारुशोभा ।
1   795@2    कूर्पासकं परिदधाति नखक्षताङ्गी व्यालम्बिनीलललितालककुञ्चिताक्षी
॥ १७९५॥

1   796@1   अन्याभ्यो वन्याभ्यो मालति धन्यासि वल्लरीभ्यस्त्वम् ।
1   796@2    यत् किल तवैव सविधे क्रीडति मधुपः सदैव मुदितोऽयम् ॥ १७९६॥

1   797@1   अन्यामन्यां धनावस्थां प्राप्य वैशेषिकीं नराः ।
1   797@2    असंतुष्टाः प्रमुह्यन्ति संतोषं यान्ति पण्डिताः ॥ १७९७॥

1   798@1   अन्यायः प्रौढवादेन नीयते न्यायतां यया ।
1   798@2    न्यायश्चान्यायतां लोभात् किं तया क्षुद्रविद्यया ॥ १७९८॥

1   799@1   अन्यायकरभोगैश्च यो हि जीवति नित्यशः ।
1   799@2    विरागादेव लोकानां भ्रंशते स हि पार्थिवः ॥ १७९९॥

1   800@1   अन्यायद्रविणादानेष्वुद्यमः क्रियते वृथा ।
1   800@2    लुब्धानां सत्यसंकोचात् संकुचन्त्येव सम्पदः ॥ १८००॥

1   801@1   अन्यायवित्तेन कृतोऽपि धर्मः सव्याज इत्याहुरशेषलोकाः ।
1   801@2    न्यायार्जितार्थेन स एव धर्मो निर्व्याज इत्यार्यजना वदन्ति ॥ १८०१॥

1   802@1   अन्यायसमुपात्तेन दानधर्मो धनेन यः ।
1   802@2    क्रियते न स कर्तारं त्रायते महतो भयात् ॥ १८०२॥

1   803@1   अन्या या वसनोत्तमं तदधुना संगृह्य मान्यं पुनर्यन्मां दर्शयसि
प्रियं प्रियतमं तोषाय रोषाय नो ।
1   803@2    सर्वसैव सतश्च रीतिरियती पूर्वं श्रुता वृद्धतः प्रायः प्राप्य
निजप्रकर्षमखिलं मित्रं मुदादर्शयत् ॥ १८०३॥

1   804@1   अन्यायोपार्जितं द्रव्यं दशवर्षाणि तिष्ठति ।
1   804@2    प्राप्ते चैकादशे वर्षे समूलं च विनश्यति ॥ १८०४॥

1   805@1   अन्यायोपार्जितं द्रव्यम् अर्थदूषणमुच्यते ।
1   805@2    अपात्रदानं पात्रार्थ हरणं तस्य लक्षणम् ॥ १८०५॥

1   806@1   अन्यार्थमङ्गीकृतवारिपाणौ विशङ्कमानास्तव दाननीरम् ।
1   806@2    परस्परं दीनमुखा न के वा देवाः सुमेरुं शुशुचुः स्वभूमिम् ॥ १८०६॥

1   807@1   अन्या विहाय पतिगृह- मविचिन्तितकुलकलङ्कजनगर्हाः ।
1   807@2    रागोपरक्तहृदया यान्ति दिगन्तं मनुष्या आसज्य ॥ १८०७॥

1   808@1   अन्याश्चिरं सुरतकेलिपरिश्रमेण खेदं गताः
प्रशिथिलीकृतगात्रयष्ट्यः ।
1   808@2    संहृष्यमाणविपुलोरुपयोधरार्ता अभ्यञ्जनं विदधति प्रमदाः
सुशोभाः ॥ १८०८॥

1   809@1   अन्यासां न किमस्ति वेश्मनि वधूः कैवं निशि प्रावृषि प्रैति
प्रान्ततडागमम्ब गृहिणि स्वस्थासि मेऽवस्थया ।
1   809@2    भग्नोऽयं वलयो घटो विघटितः क्षण्णा तनुः कण्टकैराक्रान्तः स
तथा भुजङ्गहतकः कष्टं न यद्दष्टवान् ॥ १८०९॥

1   810@1   अन्या साधिगता त्वया क्व युवती यस्याः स मानग्रहो याते लोचनगोचरं
प्रियतमे सम्प्रत्यपक्रामति ।
1   810@2    अस्माकं पुनरुग्रपूरुषशताश्लेषप्रगल्भात्मनाम्
एतादृश्यनभिज्ञपूरुषपरिष्वङ्गे कुतः साध्वसम् ॥ १८१०॥

1   811@1   अन्या सा सरसी मराल मुनिभिर्यत्तीरसोपानिका- विन्यस्तान् बलितण्डुलान्
कवलयन् दृष्टोऽसि हृद्यैर्मुखैः ।
1   811@2    एषा पक्कणवापिका कमलिनीखण्डेऽत्र
गुप्तात्मभिर्व्याधैस्त्वद्विधमुग्धबन्धनविधौ किं नाम नासूत्र्यते ॥ १८११॥

1   812@1   अन्यासु तावदुपमर्दसहासु भृङ्ग लोलं विनोदय मनः सुमनोलतासु ।
1   812@2    मुघ्दामजातरजसं कलिकामकाले व्यर्थं कदर्थयसि किं नवमल्लिकायाः
॥ १८१२॥

1   813@1   अन्यास्ता गुणरत्नरोहणभुवो धन्या मृदन्यैव सा संभाराः खलु तेऽन्य
एव विधिना यैरेष सृष्टो युवा ।
1   813@2    श्रीमत्कान्तिजुषां द्विषां करतलात् स्त्रीणां नितम्बस्थलाद् दृष्टे
यत्र पतन्ति मूढमनसामस्त्राणि वस्त्राणि च ॥ १८१३॥

1   814@1   अन्यास्ता मलयाद्रिकाननभुवः स्वच्छस्रवन्निर्ज्झरास्तृष्णा यासु निवर्तते
तनुभृतामालोकमात्रादपि ।
1   814@2    रूक्षध्वाङ्क्षपरिग्रहो मरुरयं स्फारीभवद्भ्रान्तयः ता एता
मृगतृष्णिका हरिण हे नेदं पयो गम्यताम् ॥ १८१४॥

1   815@1   अन्यूनं गुणममृतस्य धारयन्ती सम्फुल्लस्फुरितसरोरुहावतंसा ।
1   815@2    प्रेयोभिः सह सरसी निषेव्यमाणा रक्तत्वं व्यधित वधूदृशं सुरा
च ॥ १८१५॥

1   816@1   अन्यूनोन्नतयोऽतिमात्रपृथवः पृथ्वीधरश्रीभृतस्तन्वन्तः
कनकावलीभिरुपमां सौदामनीदामभिः ।
1   816@2    वर्षन्तः शममानयन्नुपलसच्छृङ्गारलेखायुधाः काले
कालियकायकालवपुषः पांसून् गजाम्भोमुचः ॥ १८१६॥

1   817@1   अन्ये च बहवो रागा जाता देशविशेषतः ।
1   817@2    मारूप्रभृतयो लोके ते च तद् देशिकाः स्मृताः ॥ १८१७॥

1   818@1   अन्ये चेत् प्राकृता लोका बहुपापानि कुर्वते ।
1   818@2    प्रधानपुरुषेणापि कार्यं तत्पृष्ठतो नु किम् ॥ १८१८॥

1   819@1   अन्ये ते जलदायिनो जलधरास्तृष्णां विनिघ्नन्ति ये भ्रातश्चातक किं
वृथातिरटितैः खिन्नोऽसि विश्राम्यताम् ।
1   819@2    मेघः शारद एष काशधवलः पानीयरिक्तोदरो गर्जत्येव हि केवलं
भृशतरं नो बिन्दुमप्युज्झति ॥ १८१९॥

1   820@1   अन्ये ते विहगाः पयोद परितो धावन्ति तृष्णातुरा वापीकूपतडागसागरजले
मज्जन्ति दत्तादराः ।
1   820@2    मामद्यापि न वेत्सि चातकशिशुं यच्छुष्ककण्ठोऽपि सन् नान्यं
वाञ्छति नोपसर्पति न च प्रस्तौति न ध्यायति ॥ १८२०॥

1   821@1   अन्ये ते सुमनोलिहः प्रहसदप्यम्भोजमुज्झन्ति ये
वातान्दोलनकेलिचञ्चलदलप्रान्तैरपि त्रासिताः ।
1   821@2    अन्यः कोऽपि स एष षट्पदभटः संसह्य
कर्णाहतीर्येनानेकपगण्डगण्डलमिलद्दानाम्बुनि क्रीडितम् ॥ १८२१॥

1   822@1   अन्येनापि स्वमांसेन छिद्यमानेन दूयते ।
1   822@2    तथापि परमांसानि स्वादूनीति समश्नुते ॥ १८२२॥

1   823@1   अन्येऽपि सन्ति गुणिनः कति नो जगत्यां हार त्वमेव गुणिनामुपरिस्थितोऽसि ।
1   823@2    एणीदृशामुरसि नित्यमवस्थितोऽसि सद्वृत्तता च शुचिता च न खण्डिता
ते ॥ १८२३॥

1   824@1   अन्येऽपि सन्ति बत तामरसावतंसा हंसावलीवलयिनो जलसंनिवेशाः ।
1   824@2    कोऽप्याग्रहो गुरुरयं बत चातकस्य पौरंदरीं यदभिवाञ्छति
वारिधाराम् ॥ १८२४॥

1   825@1   अन्येयं रूपसम्पत्तिरन्या वैदग्ध्यधोरणी ।
1   825@2    नैषा नलिनपत्राक्षी सृष्टिः साधारणी विधेः ॥ १८२५॥

1   826@1   अन्येषां यो न पापानि चिन्तयत्यात्मनो यथा ।
1   826@2    तस्य पापागमस्तात हेत्वभावान्न विद्यते ॥ १८२६॥

1   827@1    कर्मणा मनसा वाचा परपीडां करोति यः ।
1   827@2    तद्बीजं जन्म फलति प्रभूतं तस्य चाशुभम् ॥ १८२७॥

1   828@1   अन्येषामपि नश्यन्ति सुहृदश्च धनानि च ।
1   828@2    पश्य बुद्ध्या मनुष्याणां राजन्नापदमात्मनः ॥ १८२८॥

1   829@1   अन्येष्वर्थकृता मैत्री यावदर्थविडम्बनम् ।
1   829@2    पुंभिः स्त्रीषु कृता यद्वत् सुमनःस्विव षट्पदैः ॥ १८२९॥

1   830@1   अन्ये हि दुःखमृतवः प्रथयन्त्यहोभिः सूर्यांशुलुप्ततिमिरैरभिसारिकाणाम्
।
1   830@2    हेमन्त एष हिमरुद्धसहस्रधामा कामं करोति दिवसेष्वपि शर्म तासाम्
॥ १८३०॥

1   831@1   अन्यैः साकं विरोधेन वयं पञ्चोत्तरं शतम् ।
1   831@2    परस्परविरोधेन वयं पञ्च च ते शतम् ॥ १८३१॥

1   832@1   अन्योच्छिष्टेषु पात्रेषु भुक्त्वैतेषु महीभुजः ।
1   832@2    कस्मान्न लज्जामवहञ् शौचचिन्तां न वा दधुः ॥ १८३२॥

1   833@1   अन्यो धनं प्रेतगतस्य भुङ्क्ते वयांसि चाग्निश्च शरीरधातून् ।
1   833@2    द्वाभ्यामयं सह गच्छत्यमुत्र पुण्येन पापेन च वेष्ट्यमानः ॥ १८३३॥

1   834@1   अन्योन्यं कृतवैराणां पुत्रपौत्रं निगच्छति ।
1   834@2    पुत्रपौत्रे विनष्टे तु परलोकं निगच्छति ॥ १८३४॥

1   835@1   अन्योन्यं दशनच्छदेषु दशतोरन्योन्यमालिङ्गतोरन्योन्यं नखरैः
खरैर्विलिखतोरन्योन्यमाचुम्बतोः ।
1   835@2    औत्सुक्येन नवं नवं निधुवनप्रागल्भ्यमभ्यस्यतोः श्रान्ते
पञ्चशरेऽपि न प्रणयिनोः प्राप्तोऽपकर्षं रसः ॥ १८३५॥

1   836@1   अन्योन्यं मतिमास्थाय यत्र सम्प्रतिभाष्यते ।
1   836@2    न चैकमत्ये श्रेयोस्ति मन्त्रः सोऽधम उच्यते ॥ १८३६॥

1   837@1   अन्योन्यकृतवैराणां संवासान्मृदुतां गतम् ।
1   837@2    नव तिष्ठति तद्वरं पुष्करस्थमिवोदकम् ॥ १८३७॥

1   838@1   अन्योन्यगूढचेष्टित- सद्भावस्नेहपाशबद्धस्य ।
1   838@2    विच्छेदकरो मृत्युर्धीराणां वा परिच्छेदः ॥ १८३८॥

1   839@1   अन्योन्यगोप्यं विदुषां तु लक्षं यदस्य तुल्याः प्रभवो भवन्ति ।
1   839@2    परस्परालिङ्गनतत्पराणां न कान्त सौख्यं युवतीजनानाम् ॥ १८३९॥

1   840@1   अन्योन्यग्रथितारुणाङ्गुलिनमत्पाणिद्वयस्योपरि
न्यस्योच्छवासविकम्पिताधरदलं निर्वेदशून्यं मुखम् ।
1   840@2    आमीलन्नयनान्तवान्तसलिलं श्लाध्यस्य निन्द्यस्य वा कस्येदं
दृढसौहृदं प्रतिदिनं दीनं त्वया स्मर्यते ॥ १८४०॥

1   841@1   अन्योन्यदर्शनकृतः समानरूपानुरागकुलवयसाम् ।
1   841@2    केषांचिदेव मन्ये समागमो भवति पुण्यवताम् ॥ १८४१॥

1   842@1   अन्योन्यप्रकटानुरागरभसादुद्भूतरोमाञ्चयोरुत्कण्ठापरिखेददुःसहतया
क्षामीभवद्गात्रयोः ।
1   842@2    नक्तं दैववशात् क्षणं गुरुजनात्स्वायत्ततां प्राप्तयोर्यातो
दुर्लभसंगमोत्सवविधिर्यूनोर्जनाख्येयताम् ॥ १८४२॥

1   843@1   अन्योन्यभेदो भ्रातॄणां सुहृदां वा बलान्तक ।
1   843@2    भवत्यानन्दकृद्देव द्विषतां नात्र संशयः ॥ १८४३॥

1   844@1   अन्योन्यमुत्पीडयदुत्पलाक्ष्याः स्तनद्वयं पाण्डु तथा प्रवृद्धम् ।
1   844@2    मध्ये यथा श्याममुखस्य तस्य मृणालसूत्रान्तरमप्यलभ्यम् ॥ १८४४॥

1   845@1   अन्योन्यरागवशयोर्युवयोर्विलास- स्वच्छन्दताच्छिदपयातु तदालिवर्गः ।
1   845@2    अत्याजयन् सिचयमाजिमकारयन्वा दन्तैर्नखैश्च मदनो मदनः कथं
स्यात् ॥ १८४५॥

1   846@1   अन्योन्यलक्षणैर्युक्तां नारीं संकीर्णकां विदुः ।
1   846@2    या निजैरेव संयुक्ता चिह्नैस्तां केवलां जगुः ॥ १८४६॥

1   847@1   अन्योन्यलावण्यविलोकनान्तं नेत्रद्वयं स्यात्सततं किलास्याः ।
1   847@2    इत्येव नासा विहिता विधात्रा मध्ये तयोर्दर्शनविघ्नकर्त्री ॥ १८४७॥

1   848@1   अन्योन्यवारिघटितौ धनवारिपाताद् भीतौ भृशं
मृगवधूर्मृगयूथपश्च ।
1   848@2    वित्तस्तया घटनया कृतसौख्यमोहौ नैवाम्बुवाहजलशीकरपातपीडाम्
॥ १८४८॥

1   849@1   अन्योन्यविपरीतानि मतानि मनसः सदा ।
1   849@2    अविद्यायां पुनः सत्ये ज्ञानस्योच्चतरस्य हि ।
1   849@3अङ्गानि निखिलानि स्युः पूरयन्ति परस्परम् ॥ १८४९॥

1   850@1   अन्योन्यश्वसिताशनैः फणधरैराविश्य सत्त्वान्बहिर्भुञ्जानैः
परिचारकैस्तृणगणैरानन्दिना नन्दिना ।
1   850@2    भिक्षान्नोपचितैश्च दारतनयैः पुष्णाति विश्वानि यः स स्वामी मम
दैवतं तदितरो नाम्नापि नाम्नायते ॥ १८५०॥

1   851@1   अन्योन्यसंगमवशादधुना विभातां तस्यापि तेऽपि मनसी विकसद्विलासे ।
1   851@2    स्रष्टुं पुनर्मनसिजस्य तनुं प्रवृत्तम् आदाविव द्व्यणुककृत्परमाणुयुग्मम्
॥ १८५१॥

1   852@1   अन्योन्यसंभिन्नदृशां सखीनां तस्यास्त्वयि प्रागनुरागचिह्नम् ।
1   852@2    कस्यापि कोऽपीति निवेदितं च धात्रेयिकायाश्चतुरं वचश्च ॥ १८५२॥

1   853@1   अन्योन्यसंवलितमांसलदन्तकान्ति सोल्लासमाविरलसं वलितार्धतारम् ।
1   853@2    लीलागृहे प्रतिकलं किलकिञ्चितेषु व्यावर्तमानविनयं मिथुनं चकास्ति
॥ १८५३॥

1   854@1   अन्योन्यसमुपष्टम्भाद् अन्योन्यापाश्रयेण च ।
1   854@2    ज्ञातयः सम्प्रवर्धन्ते सरसीवोत्पलान्युत ॥ १८५४॥

1   855@1   अन्योन्यस्माद्विनिर्भिन्नं भिन्नगर्भं न युध्यते ।
1   855@2    तथैवापसृतं शक्तं नैकराज्यान्तरीकृतम् ॥ १८५५॥

1   856@1   अन्योन्यस्य नियन्त्रणापरिभवादप्रौढशीतातपाः
पुष्प्यत्किंशुकचूतनूतनदलाविर्भूतशोणश्रियः ।
1   856@2    पद्मोल्लासितगन्धवासितवहद्वातावदातत्विषो मोदोन्मादजुषो हरन्ति हृदयं
वासन्तिका वासराः ॥ १८५६॥

1   857@1   अन्योन्यस्य लयं भयादिव महाभूतेषु यातेष्वलं कल्पान्ते परमेक एव
स तरुः स्कन्धोच्चयैर्जृम्भते ।
1   857@2    विन्यस्य त्रिजगन्ति कुक्षिकुर्हरे देवेन यस्यास्यते शाखाग्रे शिशुनेव
सेवितजलक्रीडाविलासालसम् ॥ १८५७॥

1   858@1   अन्योन्यस्याव्यभीचारो भवेदामरणान्तिकः ।
1   858@2    एष धर्मः समासेन ज्ञेयः मत्रीपुंसयोः परः ॥ १८५८॥

1   859@1   अन्योन्याक्षिनिपातजातमदयोरन्योन्यचेष्टाशत-
स्पृष्टान्तःपदयोर्मनोभवशरव्याघातसंभ्रान्तयोः ।
1   859@2    स्यादेव द्विरदेन्द्रयोरिव तयोरालिङ्गनं प्राङ्गणे धैर्यस्तम्भविडम्बिनी
बलवती लज्जा न चेदर्गला ॥ १८५९॥

1   860@1   अन्योन्यान्तरनिर्गताङ्गुलिदलश्रेणीभवन्निश्चल- ग्रन्थिप्रग्रथितं
करद्वयमुपर्युत्तानमाबिभ्रता ।
1   860@2    सेयं विभ्रमतोरणप्रणयिना जृम्भाभरोत्तभिते- नोच्चैर्बाहुयुगेन
शंसति मनोजन्मप्रवेशोत्सवम् ॥ १८६०॥

1   861@1   अन्योन्यास्फालभिन्नद्विपरुधिरवसामांसमस्तिष्कपङ्के मग्नानां
स्यन्दनानामुपरि कृतपदन्यासविक्रान्तपत्तौ ।
1   861@2    स्फीतासृक्पानगोष्ठीरसदशिवशिवातूऋयनृत्यत्कबन्धे
संग्रामैकार्णवान्तःपयसि विचरितुं पण्डिताः पाण्डुपुत्राः ॥ १८६१॥

1   862@1   अन्योन्याहतदन्तनादमुखरं प्रह्वं मुखं कुर्वता नेत्रे साश्रुकणे निमील्य
पुलकव्यासङ्गि कण्डूयता ।
1   862@2    हा हा हेति सुनिष्ठुरं विवदता बाहू प्रसार्य क्षणं पुण्याग्निः पथिकेन
पीयत इव ज्वालाहतश्मश्रुणा ॥ १८६२॥

1   863@1   अन्योन्येषां पुष्करैरामृशन्तो दानोद्भेदानुच्चकैर्भुग्नवालाः ।
1   863@2    उन्मूर्धानः संनिपत्यापरान्तैः प्रायुध्यन्त स्पष्टदन्तध्वनीभाः ॥ १८६३॥

1   864@1   अन्योपभोगकलुषा मानवती प्रेमगर्विता मुदिता ।
1   864@2    सौन्दर्यगर्विता च प्रेमपराधीनमानसानूढा ॥ १८६४॥

1   865@1   अन्योऽपि चन्दनतरोर्महनीयमूर्तेः सेकार्थमुत्सहति तद्गुणबद्धतृष्णः ।
1   865@2    शाखोटकस्य पुनरस्य महाशयोयम् अम्भोद एव शरणं यदि निर्गुणस्य
॥ १८६५॥

1   866@1   अन्यो हि नाश्नाति कृतं हि कर्म स एव कर्ता सुखदुःखभागी ।
1   866@2    यत्तेन किंचिद्धि कृतं हि कर्म तदश्नुते नास्ति कृतस्य नाशः
॥ १८६६॥

1   867@1   अन्वग्राहि मया प्रेयान् निशि स्वोपनयादिति ।
1   867@2    न विप्रलभते तावद् आलीरियमलीकवाक् ॥ १८६७॥

1   868@1   अन्वयागतविद्यानाम् अन्वयागतसम्पदाम् ।
1   868@2    विदुषां च प्रभूणां च हृदयं नावलिप्यते ॥ १८६८॥

1   869@1   अन्वर्थवेदी शूरश्च क्षमावान्न च कर्कशः ।
1   869@2    कल्याणमेधास्तेजस्वी स भद्रः परिकीर्तितः ॥ १८६९॥

1   870@1   अन्विष्यद्भिरयं चिरात् कथमपि प्रार्थ्येत यद्यर्थिभिर्नाथ त्वं
पुनरर्थिनः प्रतिदिनं यत्नात् समन्विष्यसि ।
1   870@2    प्राप्तौ चिन्तितमात्रकं दददसौ चिन्तातिरिक्तप्रदं त्वामालोक्य विदीर्यते
यदि न तद्ग्रावैव चिन्तामणिः ॥ १८७०॥

1   871@1   अन्वीक्षणं च विद्यानां सद्वर्णाश्रमरक्षणम् ।
1   871@2    ग्रहणं शस्त्रशास्त्राणां युद्धमार्गोपशिक्षणम् ॥ १८७१॥

1   872@1   अन्वेतं वायवो यान्ति पृष्ठे भानुर्वयांसि च ।
1   872@2    अनुप्लवन्ते मेघाश्च यस्य तस्य रणे जयः ॥ १८७२॥

1   873@1   अन्वेषयति मदान्ध- द्विरदमदाम्बुसिक्तमवनितलम् ।
1   873@2    परिणतगर्भभरार्ता सिंहवधूः शल्लकीविपिने ॥ १८७३॥

1   874@1   अपः पिबन् प्रपापालीम् अनुरक्तो विलोकयन् ।
1   874@2    अगस्त्यं चिन्तयामास चतुरः सापि सागरान् ॥ १८७४॥

1   875@1   अपकर्ताहमस्मीति हृदि ते मा स्म भूद्भयम् ।
1   875@2    विमुखेषु न मे खड्गः प्रहर्तुं जातु वाञ्छति ॥ १८७५॥

1   876@1   अपकारदशायामप्युपकुर्वन्ति साधवः ।
1   876@2    छिन्दन्तमपि वृक्षः स्वच्छायया किं न रक्षति ॥ १८७६॥

1   877@1   अपकारमसम्प्राप्य तुष्येत् साधुरसाधुतः ।
1   877@2    नैषोऽलाभो भुजङ्गेन वेष्टितो यो न दश्यते ॥ १८७७॥

1   878@1   अपकारिणि कोपश्चेत् कोपे कोपः कथं न जायेत ।
1   878@2    धर्मार्थकाममोक्ष- प्राणयशोहारिणि क्रूरे ॥ १८७८॥

1   879@1   अपकारिणि चेत् कोपः कोपे कापः कथं न ते ।
1   879@2    धर्मार्थकाममोक्षाणां प्रसह्य परिपन्थिनि ॥ १८७९॥

1   880@1   अपकारिणि विस्रम्भं यः करोति नराधमः ।
1   880@2    अनाथो दुर्बलो यद्वन् न चिरं स तु जीवति ॥ १८८०॥

1   881@1   अपकारिषु मा पापं चिन्तय त्वं कदाचन ।
1   881@2    स्वयमेव पतिष्यन्ति कूलजाता इव द्रुमाः ॥ १८८१॥

1   882@1   अपकुर्यात् समर्थं वा नोपकुर्याद्यदापदि ।
1   882@2    उच्छिन्द्यादेव तन्मित्रं विश्वस्याङ्कमुपस्थितम् ॥ १८८२॥

1   883@1   अपकुर्वन्नपि प्रायः प्राप्नोति महतः फलम् ।
1   883@2    और्वं दहन्तमेवाग्निं संतर्पयति सागरः ॥ १८८३॥

1   884@1   अपकृत्य बलस्थस्य दूरस्थोऽस्मीति नाश्वसेत् ।
1   884@2    श्येनानुचरितैर्ह्येते निपतन्ति प्रमाद्यतः ॥ १८८४॥

1   885@1   अपकृत्वा बुद्धिमतो दूरस्थोऽस्मीति नाश्वसेत् ।
1   885@2    दीर्घौ बुद्धिमतो बाहू याभ्यां हिंसति हिंसितः ॥ १८८५॥

1   886@1   अपक्रान्ते बाल्ये तरुणिमनि चागन्तुमनसि प्रयाते मुग्धत्वे चतुरिमणि
चाश्लेषरसिके ।
1   886@2    न केनापि स्पृष्टं यदिह वयसा मर्म परमं यदेतत् पञ्चेषोर्जयति
वपुरिन्दीवरदृशः ॥ १८८६॥

1   887@1   अपक्वं भङ्गमायाति अतिजीर्णं तु कर्कशम् ।
1   887@2    ज्ञातिघृष्टं तु सोद्वेगं कलहो बान्धवैः सह ॥ १८८७॥

1   888@1   अपक्वमपि चूतस्य फलं द्रवति वेगतः ।
1   888@2    गुडशुण्टीप्रलेपेन विधृतं शश्वदातपे ॥ १८८८॥

1   889@1   अपक्वे तु घटे नीरं चालन्यां सूक्ष्मपिष्टकम् ।
1   889@2    स्त्रीणां च हृदये वार्ता न तिष्ठति कदापि हि ॥ १८८९॥

1   890@1   अपगतमदरागा योषिदेका प्रभाते कृतनिबिडकुचाग्रा पत्युरालिङ्गनेन ।
1   890@2    प्रियतमपरिभुक्तं वीक्षमाना स्वदेहं व्रजति शयनवासाद्
वासमन्यद्धसन्ती ॥ १८९०॥

1   891@1   अपगतरजोविकारा घनपटलाक्रान्ततारकालोका ।
1   891@2    लम्बपयोधरभारा प्रावृडियं वृद्धवनितेव ॥ १८९१॥

1   892@1   अपङ्किलधियः शुद्धाः साधुमानसवृत्तयः ।
1   892@2    वमन्ति श्रुतिजीवातुं ध्वनिं नवरसास्पदम् ॥ १८९२॥

1   893@1   अपचिक्रमिषुः पूर्वं सेनां स्वां परिसान्त्वयन् ।
1   893@2    विलङ्घयित्वा सत्रेण ततः स्वयमुपक्रमेत् ॥ १८९३॥

1   894@1   अपटः कपटी हिमहीनरुचिः प्रथितः पशुरन्यकलत्ररतः ।
1   894@2    तव राय(?)वसन्तसमो न हरो न हरिर्न्न हरिर्न्न हरिर्न्न हरिः ॥ १८९४॥

1   895@1   अपण्डितास्ते पुरुषा मता मे ये स्त्रीषु च श्रीषु च विश्वसन्ति ।
1   895@2    श्रियो हि कुर्वन्ति तथैव नार्यो भुजङ्गकन्यापरिसर्पणानि ॥ १८९५॥

1   896@1   अपण्डितो वापि सुहृत् पण्डितो वाप्यनात्मवान् ।
1   896@2    मन्त्रमूलं यतो राज्यम् अतो मन्त्रं सुरक्षितम् ॥ १८९६॥

1   897@1   अपतुषारतया विशदप्रभैः सुरतसङ्गपरिश्रमनोदिभिः ।
1   897@2    कुसुमचापमतेजयदंशुभिर्हिमकरो मकरोर्जितकेतनम् ॥ १८९७॥

1   898@1   अपत्यं धर्मकार्याणि शुश्रूषा रतिरुत्तमा ।
1   898@2    दाराधीनस्तथा स्वर्गः पितृणामात्मनश्च ह ॥ १८९८॥

1   899@1   अपत्यदर्शनस्यार्थे प्राणानपि च या त्यजेत् ।
1   899@2    त्यजन्ति तामपि क्रूरा मातरं दारहेतवे ॥ १८९९॥

1   900@1   अपत्यानि प्रायो दश दश वराही जनयति क्षमाभारे धुर्यः स पुनरिह
नासीन्न भविता ।
1   900@2    पदं कृत्वा यः स्वं फणिपतिफणाचक्रवलये निमज्जन्तीमन्तर्जलधि
वसुधामुत्तुलयति ॥ १९००॥

1   901@1   अपत्ये यत् तादृग्दुरितमभवत् तेन महता विषक्तस्तीव्रेण व्रणितहृदयेन
व्यथयता ।
1   901@2    पटुर्धारावाही नव इव चिरेणापि हि न मे निकृन्तन्मर्माणि क्रकच इव
मन्युर्विरमति ॥ १९०१॥

1   902@1   अपथेन प्रववृते न जातूपचितोऽपि सः ।
1   902@2    वृद्धौ नदीमुखेनैव प्रस्थानं लवणाम्भसः ॥ १९०२॥

1   903@1   अपथेनैव यो योगाद् अधः सारायते स्वयम् ।
1   903@2    नीचोपसर्पणवशात् स पतेद् वंशवानपि ॥ १९०३॥

1   904@1   अपथ्यभोगेषु यथातुराणां स्पृहा यथार्थेष्वतिदुर्गतानाम् ।
1   904@2    परोपतापेषु यथा खलानां स्त्रीणां तथा चौर्यरतोत्सवेषु ॥ १९०४॥

1   905@1   अपथ्यमायतौ लोभाद् आमनन्त्यनुजीविनः ।
1   905@2    प्रियं श्र्णोति यस्तेभ्यस्तमृच्छन्ति न सम्पदः ॥ १९०५॥

1   906@1   अपथ्यस्य च भुक्तस्य दन्तस्य चलितस्य च ।
1   906@2    अमात्यस्य च दुष्टस्य समूलोद्धरणं सुखम् ॥ १९०६॥

1   907@1   अपदान्तरं च परितः क्षितिक्षिताम् अपतन् द्रुतभ्रमितहेमनेमयः ।
1   907@2    जविमारुताञ्चितपरस्परोपम- क्षितिरेणुकेतुवसनाः पताकिनः ॥ १९०७॥

1   908@1   अपदो दूरगामो च साक्षरो न च पण्डितः ।
1   908@2    अमुखः स्फुटवक्ता च यो जानाति स पण्डितः ॥ १९०८॥

1   909@1   अपध्वस्तो ह्यवमतो दुःखं जीवति जीवितम् ।
1   909@2    जीवितं यदवक्षिप्तं यथैव मरणं तथा ॥ १९०९॥

1   910@1   अपनय महामोहं राजन्ननेन तवासिना कथय कुहकक्रीडाश्चर्यं कथं
क्व च शिक्षितम् ।
1   910@2    यदरिरुधिरं पायं पायं कुसुम्भरसारुणं झगिति वमति
क्षीराम्भोधिप्रवाहसितं यशः ॥ १९१०॥

1   911@1   अपनिद्रमधूकपाण्डुरा सुदृशोऽदृश्यत गण्डमण्डली ।
1   911@2    गमिताश्रुजलप्लवैरिव क्रशिमाकीर्णतयापि निम्नताम् ॥ १९११॥

1   912@1   अपनीतं सुनीतेन योऽर्थं प्रत्यानिनीषते ।
1   912@2    मतिमास्थाय सुदृढां तदकापुरुषव्रतम् ॥ १९१२॥

1   913@1   अपनीतपरिमलान्तर- कथे पदं न्यस्य देवतरुकुसुमे ।
1   913@2    पुष्पान्तरेऽपि गन्तुं वाञ्छसि चेद् भ्रमर धन्योऽसि ॥ १९१३॥

1   914@1   अपनेयमुदेतुमिच्छता तिमिरं रोषमयं धिया पुरः ।
1   914@2    अविभिद्य निशाकृतं तमः प्रभया नांशुमताप्युदीयते ॥ १९१४॥

1   915@1   अपमानं पुरस्कृत्य मानं कृत्वा तु पृष्ठतः ।
1   915@2    स्वार्थमभ्युद्धरेत् प्राज्ञः कार्यध्वंसो हि मूर्खता ॥ १९१५॥

1   916@1   अपमानः पतिविहितो गुरुपरिकरतीव्रता गृहे दौःस्थ्यम् ।
1   916@2    शीलक्षतये यासां तासामतिरागतोऽन्यनररक्तिः ॥ १९१६॥

1   917@1   अपमानात् तपोवृद्धिः संमानाच्च तपःक्षयः ।
1   917@2    अर्चितः पूजितो विप्रो दुग्धा गौरिव गच्छति ॥ १९१७॥

1   918@1   अपमानात् तु संभूतं मानेन प्रशमं नयेत् ।
1   918@2    सामपूर्व उपायो वा प्रणामो वाभिमानजे ॥ १९१८॥

1   919@1   अपमानितोऽपि कुलजो न वदति पुरुषं स्वभावदाक्षिण्यात् ।
1   919@2    नहि मलयचन्दनतरुः परशुप्रहतः स्रवेत् पूयम् ॥ १९१९॥

1   920@1   अपमेघोदयं वर्षम् अदृष्टकुसुमं फलम् ।
1   920@2    अतर्कितोपपन्नं वो दर्शनं प्रतिभाति मे ॥ १९२०॥

1   921@1   अपयाति सरोषया निरस्ते कृतकं कामिनि चुक्षुवे मृगाक्ष्या ।
1   921@2    कलयन्नपि सव्यथोऽवतस्थे- ऽशकुनेन स्खलितः किलेतरोऽपि ॥ १९२१॥

1   922@1   अपयान्तीनामधुना संकेतनिकेतनान्मृगाक्षीणाम् ।
1   922@2    वासस एव न केवलम् अभवन्मनसोऽपि परिवर्तः ॥ १९२२॥

1   923@1   अपयायिनि स्वतोऽर्थे कथमिव सौहार्दधीः कदर्याणाम् ।
1   923@2    यस्यापयानसमये प्राणत्यागोऽपि हा सुकरः ॥ १९२३॥

1   924@1   अपरजलधेर्लक्ष्मीं यस्मिन् पुरीं पुरभित्प्रभे मदगजघटाकारैर्नावां
शतैरवमृद्नति ।
1   924@2    जलदपटलानीकाकीर्णं नवोत्पलमेचकं जलनिधिरिव व्योम व्योम्नः
समोऽभवदम्बुधिः ॥ १९२४॥

1   925@1   अपरतरुनिकरमुक्तं मरुमण्डलमावसत्यसावेकः ।
1   925@2    फलकुसुमैरुपकुर्वन्न् अररे करीर कथं धीरः ॥ १९२५॥

1   926@1   अपरागसमीरणेरितः क्रमशीर्णाकुलमूलसंततिः ।
1   926@2    सुकरस्तरुवत् सहिष्णुना रिपुरुन्मूलयितुं महानपि ॥ १९२६॥

1   927@1   अपराद्धं भवद्वाणीश्राविणा पृच्छ किं मया ।
1   927@2    वीणाह परुषं यन्मां कलकण्ठी च निष्ठुरम् ॥ १९२७॥

1   928@1   अपराद्धांस्तु सुस्निग्धान् स्नोहोक्त्या मानदानतः ।
1   928@2    साधयेद् भेददण्डाभ्यां यथायोगेन चापरान् ॥ १९२८॥

1   929@1   अपराधं न श‍ृणुमो न चासत्यं त्वयोदितम् ।
1   929@2    गोप्येति गदितः कृष्णस्तूष्णीं तिष्ठन् पुनातु वः ॥ १९२९॥

1   930@1   अपराधः स दैवस्य न पुनर्मन्त्रिणामयम् ।
1   930@2    कार्यं सुघटितं यत्नाद् दैवयोगाद् विनश्यति ॥ १९३०॥

1   931@1   अपराधसहस्रभाजनं पतितं भीमभवार्णवोदरे ।
1   931@2    अगतिं शरणागतं हरे कृपया केवलमात्मसात्कुरु ॥ १९३१॥

1   932@1   अपराधानुरूपं च दण्डं पापेषु पातयेत् ।
1   932@2    उद्वेजयेद्धनैरृद्धान् दरिद्रान् वधबन्धनैः ॥ १९३२॥

1   933@1   अपराधिनि मयि दण्डं संहरसि किमुद्यतं कुटिलकेशि ।
1   933@2    वर्धयसि विलसितं त्वं दासजनायात्र कुप्यसि च ॥ १९३३॥

1   934@1   अपराधी नामाहं प्रसीद रम्भोरु विरम संरम्भात् ।
1   934@2    सेव्यो जनश्च कुपितः कथं नु दासो निरपराधः ॥ १९३४॥

1   935@1   अपराधीनाशोकः सहते चरणाहतिं सरोजदृशाम् ।
1   935@2    विलसितबकुलो वनिता- मुखवासी मद्यपात इव ॥ १९३५॥

1   936@1   अपराधेऽपि निःशङ्को नियोगी चिरसेवकः ।
1   936@2    स स्वामिनमवज्ञाय चरेच्च निरवग्रहः ॥ १९३६॥

1   937@1   अपराधो न मेऽस्तीति नैतद् विश्वासकारणम् ।
1   937@2    विद्यते हि नृशंसेभ्यो भयं गुणवतामपि ॥ १९३७॥

1   938@1   अपराधो मया कान्ते कृतो यदि त्वया मतः ।
1   938@2    निपात्य गिरिश‍ृङ्गोच्चौ कुचौ किं न निपीड्यते ॥ १९३८॥

1   939@1   अपराह्णशीतलतरेण शनैरनिलेन लोलितलताङ्गुलये ।
1   939@2    निलयाय शाखिन इवाह्वयते ददुराकुलाः खगकुलानि गिरः ॥ १९३९॥

1   939A@1   अपरित्यक्तमात्मानम् इच्छता पण्ययोषिताम् ।
1   939A@2    नित्यौपयोगिकं द्रव्यम् आत्मसारं प्रदर्शयेत् ॥

1   940@1   अपरीक्षितपरवञ्चनम् अञ्चति लोभादपेक्षितप्रेक्षी ।
1   940@2    व्याधूतपक्षमवशो विहन्यते पक्षिवत् क्षितिपः ॥ १९४०॥

1   941@1   अपरीक्षितलक्षणप्रमाणैरपरामृष्टपदार्थसार्थतत्त्वैः ।
1   941@2    अवशीकृतजैत्रयुक्तिजालैरलमेतैरनधीततर्कविद्यैः ॥ १९४१॥

1   942@1   अपरीक्ष्य न कर्तव्यं कर्तव्यं सुपरीक्षितम् ।
1   942@2    पश्चाद्भवति संतापो ब्राह्मणी नकुलं यथा ॥ १९४२॥

1   943@1   अपरोक्षधनो गम्यः श्रीमानपि नान्यथेति निर्दिष्टम् ।
1   943@2    कन्दर्पशास्त्रकारैः कुतः कथा लुप्तविभवस्य ॥ १९४३॥

1   944@1   अपर्णेयं भूभृद्वनमटति वल्काम्बरधरा जटालो दिग्वासाः शिखरिणि
शिवोऽयं निवसति ।
1   944@2    इति भ्रान्त्यान्योऽन्यं क्षणमिलितयोः क्षोणितिलक द्विषद्दम्पत्योस्ते शिव
शिव भवन्ति प्रणतयः ॥ १९४४॥

1   945@1   अपर्णैव लता सेव्या विद्वद्भिरिति मे मतिः ।
1   945@2    यया वृतः पुराणोऽपि स्थाणुः सूतेऽमृतं फलम् ॥ १९४५॥

1   946@1   अपर्यन्तस्य कालस्य कियानंशः शरच्छतम् ।
1   946@2    तन्मात्रपरमायुर्यः स कथं स्वप्तुमर्हति ॥ १९४६॥

1   947@1   अपर्याप्तभुजायामः सखेदोऽस्याः सखीजनः ।
1   947@2    श्रोण्यां कथंचित् कुरुते रशनादामबन्धनम् ॥ १९४७॥

1   948@1   अपवर्जितविप्लवे शुचौ हृदयग्राहिणि मङ्गलास्पदे ।
1   948@2    विमला तव विस्तरे गिरां मतिरादर्श इवाभिदृश्यते ॥ १९४८॥

1   949@1   अपवादादभीतस्य समस्य गुणदोषयोः ।
1   949@2    असद्वृत्तेरहो वृत्तं दुर्विभावं विधेरिव ॥ १९४९॥

1   950@1   अपवादो भवेद् येन येन विप्रत्ययो भवेत् ।
1   950@2    नरके गम्यते येन तद् बुधः कथमाचरेत् ॥ १९५०॥

1   951@1   अपशङ्कमङ्कपरिवर्तनोचिताश्चलिताः पुरः पतिमुपैतुमात्मजाः ।
1   951@2    अनुरोदितीव करुणेन पत्रिणां विरुतेन वत्सलतयैष निम्नगाः ॥ १९५१॥

1   952@1   अपशास्त्रधनो राजा संचयं नाधिगच्छति ।
1   952@2    अस्थाने चास्य तद्वित्तं सर्वमेव विनश्यति ॥ १९५२॥

1   953@1   अपशूलं तमासाद्य लवणं लक्ष्मणानुजः ।
1   953@2    रुरोध संमुखीनो हि जयो रन्ध्रप्रहारिणाम् ॥ १९५३॥

1   954@1   अपशोकमनाः कुटुम्बिनीम् अनुगृह्णीष्व निवापदत्तिभिः ।
1   954@2    स्वजनाश्रु किलातिसंततं दहति प्रेतमिति प्रचक्षते ॥ १९५४॥

1   955@1   अपश्चात्तापकृत् सम्यग् अनुबन्धिफलप्रदः ।
1   955@2    अदीर्घकालोऽभीष्टश्च प्रशस्तो मन्त्र उच्यते ॥ १९५५॥

1   956@1   अपश्यद्भिरिवेशानं रणान्निववृते गणैः ।
1   956@2    मुह्यत्येव हि कृच्छ्रेषु संभ्रमज्वलितं मनः ॥ १९५६॥

1   957@1   अपश्यद्भिर्महास्वादान् भावान् स्वाद्वविवेकिभिः ।
1   957@2    किं ज्ञेयमशनादन्यत् क्ष्मापैरन्धैरिवोक्षभिः ॥ १९५७॥

1   958@1   अपसरणमेव युक्तं मौनं वा तत्र राजहंसस्य ।
1   958@2    कटु रटति निकटवर्ती वाचाटष्टिट्टिभो यत्र ॥ १९५८॥

1   959@1   अपसरति न चक्षुषो मृगाक्षी रजनिरियं च न याति नैति निद्रा ।
1   959@2    प्रहरति मदनोऽपि दुःखितानां बत बहुशोऽभिमुखीभवन्त्यपायाः ॥ १९५९॥

1   960@1   अपसर पृथिवि समुद्राः संवृणुताम्बूनि भूधरा नमत ।
1   960@2    वामनहरिलघुतुन्दे जगतां कलहः स वः पायात् ॥ १९६०॥

1   961@1   अपसर मधुकर दूरं परिमलबहुलेऽपि केतकीकुसुमे ।
1   961@2    इह नहि मधुलवलाभो भवति परं धूलिधूसरं वदनम् ॥ १९६१॥

1   962@1   अपसर सखे दूरादस्मात् कटाक्षविषानलात् प्रकृतिविषमाद् योषित्सर्पाद्
विलासफणाभृतः ।
1   962@2    इतरफणिना दष्टः शक्यश्चिकित्सितुमौषधैश्चटुलवनिताभोगिग्रस्तं
त्यजन्ति हि मन्त्रिणः ॥ १९६२॥

1   963@1   अपसारय घनसारं कुरु हारं दूर एव किं कमलैः ।
1   963@2    अलमलमालि मृणालैरिति वदति दिवानिशं बाला ॥ १९६३॥

1   964@1   अपसारसमायुक्तं नयज्ञैर्दुर्गमुच्यते ।
1   964@2    अपसारपरित्यक्तं दुर्गव्याजेन बन्धनम् ॥ १९६४॥

1   965@1   अपस्तरन्ति पाषाणा ह्यनुघ्नन्ति हि राक्षसान् ।
1   965@2    कपयः कर्म कुर्वन्ति कालस्य कुटिला गतिः ॥ १९६५॥

1   966@1   अपहत्य तमस्तीव्रं यथा भात्युदरे रविः ।
1   966@2    तथापहत्य पाप्मानं भाति गङ्गाजलोक्षितः ॥ १९६६॥

1   967@1   अपहरति मनो मे कोऽप्ययं कृष्णचौरः प्रणतदुरितचौरः
पूतनाप्राणचौरः ।
1   967@2    वलयवसनचौरो बालगोपीजनानां नयनहृदयचौरः पश्यतां सज्जनानाम्
॥ १९६७॥

1   968@1   अपहरति महत्त्वं प्रार्थना किं न जाने जनयति गुरुलज्जामित्यहं किं
न वेद्मि ।
1   968@2    तदपि वद वदान्यं तं सदा प्रत्यहं मां जठरपिठरवर्ती
वह्निरर्थीकरोति ॥ १९६८॥

1   969@1   अपहरसि सदा मनांसि पुंसाम् अतिमहता गुणसम्परिग्रहेण ।
1   969@2    न च भवसि तथाप्यनेकचित्तो हृतमथवा विवृणोति कः परस्वम्
॥ १९६९॥

1   970@1   अपहस्तितबान्धवे त्वया विहितं साहसमस्य तृष्णया ।
1   970@2    तदिहानपराधिनि प्रिये सखि कोऽयं करुणोज्झितक्रमः ॥ १९७०॥

1   971@1   अपहाय शनैः पटीरवाटीरिह लाटीजनमानलुण्ठनाय ।
1   971@2    समुदेति मनोजराजधाटी- परिपाटीपटुरेष गन्धवाहः ॥ १९७१॥

1   972@1   अपहृत्य परस्यार्थं तेन धर्मं करोति यः ।
1   972@2    स दाता नरकं याति यस्यार्थस्तस्य तत्फलम् ॥ १९७२॥

1   973@1   अपह्नुवानस्य जनाय यन्निजाम् अधीरतामस्य कृतं मनोभुवा ।
1   973@2    अबोधि तज्जागरदुःखसाक्षिणी निशा च शय्या च शशाङ्ककोमला ॥ १९७३॥

1   974@1   अपां निधिं वारिभिरर्चयन्ति दीपेन सूर्यं प्रतिबोधयन्ति ।
1   974@2    ताभ्यां तयोः किं परिपूर्णता स्याद् भक्त्या हि तुष्यन्ति महानुभावाः ॥ १९७४॥

1   975@1   अपां प्रवाहो गाङ्गोऽपि समुद्रं प्राप्य तद्रसः ।
1   975@2    भवत्यवश्यं तद् विद्वान् नाश्रयेदशुभात्मकम् ॥ १९७५॥

1   976@1   अपां मूले लीनं क्षणपरिचितं चन्दनरसे मुणालीहारादौ कृतलघुपदं
चन्द्रमसि च ।
1   976@2    मुहूर्तं विश्रान्तं सरसकदलीकाननतले प्रियाकण्ठाश्लेषे निवसति
परं शैत्यमधुना ॥ १९७६॥

1   977@1   अपां विहारे तव हारविभ्रमं करोतु नीरे पृषदुत्करस्तरन् ।
1   977@2    कठोरपीनोच्चकुचद्वयीतट- त्रुटत्तरः सारवसारवोर्मिजः ॥ १९७७॥

1   978@1   अपाकुरु कपोलतः सखि भुजङ्गवल्लीरसं परित्यज कुचस्थलात्
त्रुटितबन्धनं कञ्चुकम् ।
1   978@2    पिधेहि दशनच्छदे दशनजक्षतं लाक्षया वदेत्थमबलागणे गुरुजने
कथं यास्यसि ॥ १९७८॥

1   979@1   अपाकृत्याशेषाण्यपि च घनजालानि परितस्तमोधूमस्तोमोद्भवमलिनिमानं
च तदनु ।
1   979@2    शरच्चन्द्रः शिल्पी रतिपतिमुदेऽसौ निजकरैः
सुधासंदोहार्द्रैर्भुवनभवनं पाण्डुरयति ॥ १९७९॥

1   980@1   अपाङ्गतरले दृशौ मधुरवक्रवर्णा गिरो विलासभरमन्थरा गतिरतीव
कान्तं मुखम् ।
1   980@2    इति स्फुरितमङ्गके मृगदृशः स्वतो लीलया तदत्र न मदोदयः
कृतपदोऽपि संलक्ष्यते ॥ १९८०॥

1   981@1   अपाङ्गपातैरपदेशपूर्वैरेणीदृशामेकशिलानगर्यात् ।
1   981@2    वीथीषु वीथीषु विनापराधं पदे पदे श‍ृङ्खलिता युवानः ॥ १९८१॥

1   982@1   अपाङ्गसंसर्गि तरङ्गितं दृशोर्भ्रुवोररालान्तविलासि वेल्लितम् ।
1   982@2    विसारि रोमाञ्चनकञ्चुकं तनोस्तनोति योऽसौ सुभगे तवागतः ॥ १९८२॥

1   983@1   अपाङ्गस्तव तन्वङ्गि विचित्रोऽयं भुजङ्गमः ।
1   983@2    दृष्टमात्रः सुमनसाम् अपि मूर्छाविधायकः ॥ १९८३॥

1   984@1   अपाङ्गात् पुच्छमूलं तु तिर्यगश्वं प्रमाणयेत् ।
1   984@2    खुरान्तात् ककुदं यावद् ऊर्ध्वमानेन बुद्धिमान् ॥ १९८४॥

1   985@1   अपात्रं पात्रता याति यत्र पात्रं न विद्यते ।
1   985@2    अस्मिन् देशे द्रुमो नास्ति एरण्डोऽपि द्रुमायते ॥ १९८५॥

1   986@1   अपात्रवर्षणं जातु न कुर्यात् सद्विगर्हितम् ।
1   986@2    अपात्रवर्षणात् किं स्याद् अन्यत् कोशक्षयादृते ॥ १९८६॥

1   987@1   अपात्रे पात्रताबुद्धिः पात्रे बुद्धिरपात्रता ।
1   987@2    ऋणानुबन्धरूपेण दातुरुत्पद्यते मतिः ॥ १९८७॥

1   988@1   अपात्रे रमते नारी गिरौ वर्षति वासवः ।
1   988@2    खलमाश्रयते लक्ष्मीः प्राज्ञः प्रायेण निर्धनः ॥ १९८८॥

1   989@1   अपानप्राणयोरैक्यं क्षयो मूत्रपुरीषयोः ।
1   989@2    युवा भवति वृद्धोऽपि सततं मूलबन्धनात् ॥ १९८९॥

1   990@1   अपानेन पुनः कश्चित् प्रेरितः कालरूपिणा ।
1   990@2    निःश्वासोच्छ्वासकृद्वाति जपन् हंसेत्यहर्निशम् ॥ १९९०॥

1   991@1   अपापघनसंवृतेरविशदस्मितात्युन्नमत् समस्तनरसादरग्रहणतः
कृतार्थप्रिया ।
1   991@2    रतिर्मनसि जायते यदि कदापि शौर्याश्रया तदैव सकलं जनुः
सफलमेवमाहात्मभूः ॥ १९९१॥

1   992@1   अपापास्तत्कुलीनाश्च मानयन्ति स्वकान् हितान् ।
1   992@2    एष प्रायो नरेन्द्राणां शङ्कनीयस्तु शोभनः ॥ १९९२॥

1   993@1   अपामुद्वृत्तानां निजमुपदिशन्त्या स्थितिपदं दधत्या शालीनामवनतिमुदारे
सति फले ।
1   993@2    मयूराणामुग्रं विषमिव हरन्त्या मदमहो कृतः कृत्स्नस्यायं विनय
इव लोकस्य शरदा ॥ १९९३॥

1   994@1   अपायकलिता मनुर्जगति सापदः सम्पदो विनश्वरमिदं सुखं विषयजं
श्रियश्चञ्चलाः ।
1   994@2    भवन्ति जरसारसास्तरललोचना योषितस्तदप्ययमहो जनस्तपसि नो परे
रज्यति ॥ १९९४॥

1   995@1   अपायसंदर्शनजां विपत्तिम् उपायसंदर्शनजां च सिद्धिम् ।
1   995@2    मेधाविनो नीतिविधिप्रयुक्तां पुरः स्फुरन्तीमिव दर्शयन्ति ॥ १९९५॥

1   996@1   अपायि मुनिना पुरा पुनरमायि मर्यादया अतारि कपिना पुरा पुनरदाहि लङ्कारिणा ।
1   996@2    अमन्थि मुरवैरिणा पुनरबन्धि लङ्कारिणा क्व नाम वसुधापते तव
यशोऽम्बुधिः क्वाम्बुधिः ॥ १९९६॥

1   997@1   अपारः पाथोधिः पुलिनपदवी योजनशतं निरालम्बो मार्गो वियति किल
शून्या दश दिशः ।
1   997@2    इतीवायं कीरः कतिपयपदान्येव गगने मुहुर्भ्राम्यन् भ्राम्यन् पतति
गुणवृक्षे पुनरपि ॥ १९९७॥

1   998@1   अपारपुलिनस्थलीभुवि हिमालये मालये निकामविकटोन्नते दुरधिरोहणे रोहणे ।
1   998@2    महत्यमरभूधरे गहनकन्दरे मन्दरे भ्रमन्ति न पतन्त्यहो परिणता
भवत्कीर्तयः ॥ १९९८॥

1   999@1   अपारसंसारसमुद्रमध्ये संमज्जतो मे शरणं किमस्ति ।
1   999@2    गुरो दयालो कृपया वदैतद् विश्वेशपादाम्बुजदीर्घनौका ॥ १९९९॥

2    000@1   अपारे काव्यसंसारे कविरेव प्रजापतिः ।
2    000@2    यथा वै रोचते विश्वं तथेदं परिवर्तते ॥ २०००॥

2    001@1   अपारे पाथोधौ किमिति सतिमिग्राहगहने निलीय श्रीनाथः स्वपिति भुजगे
शङ्कित इव ।
2    001@2    किमेतावद्भिर्वा भवतु किल सर्वातिशयितः श्रिया संश्लिष्टाङ्को
व्यपगतभयं को निवसतु ॥ २००१॥

2    002@1   अपारैर्व्यापारैरहरिह नयन्तोऽशनदशा- स्वथ स्नाताः संध्यां
विदधति न जातु स्वसमये ।
2    002@2    त्यजन्तः स्वां वृत्तिं द्विजकुलभवा ग्रामगणकी- भवन्तो हन्तामी
कथमपि च जीवन्ति बहवः ॥ २००२॥

2    003@1   अपार्थकमनायुष्यं गोविषाणस्य भक्षणम् ।
2    003@2    दन्ताश्च परिघृष्यन्ते रसश्चापि न लभ्यते ॥ २००३॥

2    004@1   अपार्थेतरयुक्तानां व्याससंग्रहशालिनाम् ।
2    004@2    अपि गोपालगीतानां निवेशो निगमादिषु ॥ २००४॥

2    005@1   अपास्तपाथेयसुधोपयोगैस्त्वच्चुम्बिनैव स्वमनोरथेन ।
2    005@2    क्षुधं च निर्वापयता तृषं च स्वादीयसाध्वा गमितः सुखं तैः
॥ २००५॥

2    006@1   अपास्तपाथोरुहि शायितं करे करोति लीलाकमलं किमाननम् ।
2    006@2    तनोषि हारं कियदस्रुणः स्रवैरदोषनिर्वासितभूषणे हृदि ॥ २००६॥

2    007@1   अपास्तस्ताराभिर्विधन इव कामी युवतिभिर्मधुच्छत्रच्छायां स्पृशति
शशलक्ष्मा परिणतः ।
2    007@2    अयं प्राचीकर्णाभरणरचनाशोककुसुम- च्छटालक्ष्मीचौरः कलयति
रविः पूर्वमचलम् ॥ २००७॥

2    008@1   अपास्य लक्ष्मीहरणोत्थवैरिताम् अचिन्तयित्वा च तदद्रिमन्थनम् ।
2    008@2    ददौ निवासं हरये महोदधिर्विमत्सरा धीरधियां हि वृत्तयः ॥ २००८॥

2    009@1   अपि कल्पानिलस्यैव तरङ्गस्य महोदधेः ।
2    009@2    शक्यते प्रसरो रोद्धुं नानुरक्तस्य चेतसः ॥ २००९॥

2    010@1   अपि कापुरुषो भीरुः स्याच्चेन्नृपतिसेवकः ।
2    010@2    तथापि न पराभूतिं जनादाप्नोति मानवः ॥ २०१०॥

2    011@1   अपि कापुरुषो भीरुः स्याच्चेन्नृपतिसेवकः ।
2    011@2    यदाप्नोति फलं लोकात् तस्यांशमपि नो गुणी ॥ २०११॥

2    012@1   अपि कापुरुषो मार्गे द्वितीयः क्षेमकारकः ।
2    012@2    कर्कटेन द्वितीयेन जीवितं परिरक्षितम् ॥ २०१२॥

2    013@1   अपि कालस्य यः कालः सोऽपि कालमपेक्षते ।
2    013@2    कर्तुं जगन्ति हन्तुं वा कालस्तेन जगत्प्रभुः ॥ २०१३॥

2    014@1   अपि कीर्त्यर्थमायान्ति नाशं सद्योऽतिमानिनः ।
2    014@2    न चेच्छन्त्ययशोमिश्रम् अप्येवानन्त्यमायुषः ॥ २०१४॥

2    015@1   अपि कुञ्जरकर्णाग्राद् अपि पिप्पलपल्लवात् ।
2    015@2    अपि विद्युद्विलसिताद् विलोलं ललनामनः ॥ २०१५॥

2    016@1   अपि क्रियार्थं सुलभं समित्कुशं जलान्यपि स्नानविधिक्षमाणि ते ।
2    016@2    अपि स्वशक्त्या तपसि प्रवर्तसे शरीरमाद्यं खलु धर्मसाधनम् ॥ २०१६॥

2    017@1   अपि घोरापराधस्य धर्ममाश्रित्य तिष्ठतः ।
2    017@2    स हि प्रच्छाद्यते दोषः शैलो मेघैरिवासितैः ॥ २०१७॥

2    018@1   अपि चाप्यफलं कर्म पश्यामः कुर्वतो जनान् ।
2    018@2    नान्यथा ह्यभिजानन्ति वृत्तिं लोके कथंचन ॥ २०१८॥

2    019@1   अपि चिन्तामणिश्चिन्तापरिश्रममपेक्षते ।
2    019@2    इदं त्वचिन्तितं मन्ये कृतमाश्चर्यमार्यया ॥ २०१९॥

2    020@1   अपि चेत् सुदुराचारो भजते मामनन्यभाक् ।
2    020@2    साधुरेव स मन्तव्यः सम्यग् व्यवसितो हि सः ॥ २०२०॥

2    021@1   अपि चेदसि पापेभ्यः सर्वेभ्यः पापकृत्तमः ।
2    021@2    सर्वं ज्ञानप्लवेनैव वृजिनं संतरिष्यसि ॥ २०२१॥

2    022@1   अपि जनकसुतायास्तच्च तच्चानुरूपं स्फुटमिह शिशुयुग्मे
नैपुणोन्नेयमस्ति ।
2    022@2    ननु पुनरिव तन्मे गोचरीभूतमक्ष्णोरभिनवशतपत्रश्रीमदास्यं
प्रियायाः ॥ २०२२॥

2    023@1   अपि जलकणान् पयोधेर्दूरादाहृत्य जायते जलदः ।
2    023@2    निकटाद् घटानपि शतं समीहरन् वारिहार्येव ॥ २०२३॥

2    024@1   अपि तद्वपुषि प्रसर्पतोर्गमिते कान्तिझरैरगाधताम् ।
2    024@2    स्मरयौवनयोः खलु द्वयोः प्लवकुम्भौ भवतः कुचावुभौ ॥ २०२४॥

2    025@1   अपि तरुवनान्यूष्मायन्ते तपत्यपि यामिनी दहति सरसीवातोऽप्येष ज्वलन्ति
जलान्यपि ।
2    025@2    इति समधिकं ग्रीष्मे भीष्मे न पुण्यवतां भयं मलयजरसैर्दिग्धं
लब्ध्वा वधूस्तनमण्डलम् ॥ २०२५॥

2    026@1   अपि तुरगसमीपादुत्पतन्तं मयूरं न स रुचिरकलापं बाणलक्ष्यीचकार ।
2    026@2    सपदि गतमनस्कश्चित्रमाल्यानुकीर्णे रतिविगलितबन्धे केशपाशे प्रियायाः
॥ २०२६॥

2    027@1   अपि तेजो निधिर्हन्त पतितो यदि जायते ।
2    027@2    सुरतं किमिवास्माकम् इति कोकैर्वियुज्यते ॥ २०२७॥

2    028@1   अपि त्वया कैरविणि व्यधायि मुधा सुधाबन्धुनि बन्धुभावः ।
2    028@2    जनापवादः परितः प्रयातः समागमो हन्त न जातु जातः ॥ २०२८॥

2    029@1   अपि दलन्मुकुले बकुले यया पदमधायि कदापि न तृष्णया ।
2    029@2    अहह सा सहसा विधुरे विधौ मधुकरी बदरीमनुवर्तते ॥ २०२९॥

2    030@1   अपि दिनमणिरेष क्लेशितः शीतसंघैरथ निशि निजभार्यां गाढमालिङ्ग्य
दोर्भ्याम् ।
2    030@2    स्वपिति पुनरुदेतुं सालसाङ्गस्तु तस्मात् किमु न भवतु दीर्घा यामिनी
कामिनीयम् ॥ २०३०॥

2    031@1   अपि दोर्भ्यां परिबद्धा बद्धापि गुणैरनेकधा निपुणैः ।
2    031@2    निर्गच्छति क्षणादिव जलधिजलोत्पत्तिपिच्छिला लक्ष्मीः ॥ २०३१॥

2    032@1   अपि नदथ निकामं दर्दुराः किं सुवर्ण- द्युतिभरमुपनीता
नूतनैर्वारिपूरैः ।
2    032@2    अयमचिरविनाशी शोचनीयस्तु भावी स चिरमवटसीम्नि प्राच्य एव क्रयो
वः ॥ २०३२॥

2    033@1   अपि नाम स दृश्येत पुरुषातिशयो भुवि ।
2    033@2    गर्वोच्छूनमुखा येन धनिनो नावलोकिताः ॥ २०३३॥

2    034@1   अपि नित्यानन्दमयं सहः श्रियं वहति संततं हृदये ।
2    034@2    कः साधारणपुरुषः प्रभवत्वेनामनादर्त्तुम् ॥ २०३४॥

2    035@1   अपि निपुणतरमधीतं दुर्विनयारूढचेतसः पुंसः ।
2    035@2    मणिरिव फणिफणवर्ती प्रभवति शोकाय लोकानाम् ॥ २०३५॥

2    036@1   अपि निर्मुक्तभोगेन स्वान्तःस्थविषयेक्षया ।
2    036@2    असद्भावाय जायेत जिह्मगेन सहासिका ॥ २०३६॥

2    037@1   अपि पञ्चशतं दण्ड्यान् दण्डयेत् पृथिवीपतिः ।
2    037@2    अभावे पञ्च कायस्थान् एकं वा स्वर्णकारकम् ॥ २०३७॥

2    038@1   अपि पञ्चशतं शूरा मृद्नन्ति महतीं चमूम् ।
2    038@2    अथवा पञ्च षट् सप्त विजयन्तेऽनिवर्तिनः ॥ २०३८॥

2    039@1   अपि पुत्रैः कलत्रैर्वा प्राणान् रक्षेत पण्डितः ।
2    039@2    विद्यमानैर्यतस्तैः स्यात् सर्वं भूयोऽपि देहिनाम् ॥ २०३९॥

2    040@1   अपि पौरुषमादेयं शास्त्रं चेद्युक्तिबोधकम् ।
2    040@2    अन्यत्त्वार्षमपि त्याज्यं भाव्यं न्याय्यैकसेविना ॥ २०४०॥

2    041@1   अपि प्रगल्भललनाकटाक्षचपलाः श्रियः ।
2    041@2    सन्मन्त्रिप्रणिधानेन चिरं तिष्ठन्ति भूभुजाम् ॥ २०४१॥

2    042@1   अपि प्राज्यं राज्यं तृणमिव परित्यज्य सहसा विलोलद्वानीरं तव जननि
तीरं श्रितवताम् ।
2    042@2    सुधातः स्वादीयः सलिलमिदमातृप्ति पिबतां जनानामानन्दः परिहसति
निर्वाणपदवीम् ॥ २०४२॥

2    043@1   अपि प्राणसमानिष्टान् पालितांल्लालितानपि ।
2    043@2    भृत्यान् युद्धे समुत्पन्ने पश्येच्छुष्कमिवेन्धनम् ॥ २०४३॥

2    044@1   अपि बन्धुतया नारी बहुपुत्रा गुणैर्युता ।
2    044@2    शोच्या भवतिसा नारी पतिहीना तपस्विनी ॥ २०४४॥

2    045@1   अपि ब्रह्मपरानन्दादिदमप्यधिकं ध्रुवम् ।
2    045@2    जहार नारदादीनां चित्तानि कथमन्यथा ॥ २०४५॥

2    046@1   अपि ब्रह्मवधं कृत्वा प्रायश्चित्तेन शुध्यति ।
2    046@2    तदर्थेन विचीर्णेन न कथंचित्सुहृद्द्रुहः ॥ २०४६॥

2    047@1   अपि भुजलतोत्क्षेपादस्याः कृतं परिरम्भणं प्रियसहचरीक्रीडालापे
श्रुता अपि सूक्तयः ।
2    047@2    नवपरिणयव्रीडावत्या मुखोन्नतियत्नतो- ऽप्यलसवलिता तिर्यग्दृष्टिः
करोति महोत्सवम् ॥ २०४७॥

2    048@1   अपि भोगिषु मणिधारिण एव निहंसि नतु यद्द्विषोऽपि परान् ।
2    048@2    तत्तव गरुड स्थाने दानवसंहारिवाहस्य ॥ २०४८॥

2    049@1   अपि भ्राता सुतोऽर्घ्यो वा श्वशुरो मातुलोऽपि वा ।
2    049@2    नादण्ड्यो नाम राज्ञोऽस्ति धर्माद्विचलितः स्वकात् ॥ २०४९॥

2    050@1   अपि मन्दत्वमापन्नो नष्टो वापीष्टदर्शनात् ।
2    050@2    प्रायेण प्राणिनां भूयो दुःखवेगोऽधिको भवेत् ॥ २०५०॥

2    051@1   अपि मरणमुपैति सा मृगाङ्के विलसति कैव कथा रसान्तरस्य ।
2    051@2    अयि कथमधुना दधाति शान्तिं विषमशरज्वरतीव्रदेहदाहः ॥ २०५१॥

2    052@1   अपि मानुष्यकं लब्ध्वा भवन्ति ज्ञानिनो न ये ।
2    052@2    पशुतैव वरा तेषां प्रत्यवायाप्रवर्तनात् ॥ २०५२॥

2    053@1   अपि मार्दवभावेन गात्रं संलीय बुद्धिमान् ।
2    053@2    अरिं नाशयते नित्यं यथा वल्ली महाद्रुमम् ॥ २०५३॥

2    054@1   अपि मुदमुपयान्तो वाग्विलासैः स्वकीयैः परभणितिषु तोषं यान्ति सन्तः
कियन्तः ।
2    054@2    निजघनमकरन्दस्यन्दपूर्णालवालः कलशसलिलसेकं नेहते किं रसालः
॥ २०५४॥

2    055@1   अपि मृगपतिना करीन्द्रकुम्भ- स्थलदलनोद्गतपौरुषेण यस्य ।
2    055@2    भयचकितदृशा प्रनष्टमुच्चैः स हि शरभीकुलराजचक्रवर्ती
॥ २०५५॥

2    056@1   अपि मृद्व्या गिरा लभ्यः सदा जागर्त्यतन्द्रितः ।
2    056@2    नास्ति धर्मसमो भृत्यः किंचिदुक्तस्तु धावति ॥ २०५६॥

2    057@1   अपि मेरूपमं प्राज्ञम् अपि शूरमपि स्थिरम् ।
2    057@2    तृणीकरोति तृष्णैका निमेषेण नरोत्तमम् ॥ २०५७॥

2    058@1   अपि यत्सुकरं कर्म तदप्येकेन दुष्करम् ।
2    058@2    बिशेषतोऽसहायेन किमु राज्यं महोदयम् ॥ २०५८॥

2    059@1   अपि राज्यादपि स्वर्गाद् अपीन्दोरपि माधवात् ।
2    059@2    अपि कान्ताकुचस्पर्शात् संतोषः परमं सुखम् ॥ २०५९॥

2    060@1   अपि लपितुमहं न हन्त शक्तस्तव पुरतः परितापमायताक्ष्याः ।
2    060@2    शिव शिव रसना यतो न यत्नाद् अपि यतते निजदाहशङ्कयेव ॥ २०६०॥

2    061@1   अपि ललितसुगुणवेणिः सालंकारापि या सुवर्णापि ।
2    061@2    रघुतिलक विहीना चेद् वाणी रमणीव नैव कल्याणी ॥ २०६१॥

2    062@1   अपि वज्रेण संघर्षम् अपि पद्भ्यां पराभवम् ।
2    062@2    सहन्ते गुणलोभेन त एव मणयो यदि ॥ २०६२॥

2    063@1   अपि वटतरोः स्पर्धां बीजेन सर्षप सांप्रतं परिणमसि यो मुष्टिः
शाकं सति स्थलसौष्ठवे ।
2    063@2    जठरकुहरक्रीडद्विश्वो यदेकदलोदरे प्रलयशिशुको देवः शिश्ये पुरेति
ह शुश्रुमः ॥ २०६३॥

2    064@1   अपि वर्षशतं स्थित्वा सदा कृत्रिमरागिणी ।
2    064@2    वेश्या शुकीव निःश्वासा निःसङ्गेभ्यः पलायते ॥ २०६४॥

2    065@1   अपि विधिः कुसुमानि तवाशुगान् स्मर विधाय न निर्वृतिमाप्तवान् ।
2    065@2    अदित पञ्च हि ते स नियम्य तांस्तदपि तैर्बत जर्जरितं जगत् ॥ २०६५॥

2    066@1   अपि वीर्योत्कटः शत्रुर्यतो भेदेन सिध्यति ।
2    066@2    तस्माद् भेदः प्रयोक्तव्यः शत्रूणां विजिगीषुणा ॥ २०६६॥

2    067@1   अपि वेत्ति षडक्षराणि चेद् उपदेष्टुं शितिकण्ठमिच्छति ।
2    067@2    वसनाशनमात्रमस्ति चेद् धनदादप्यतिरिच्यते खलः ॥ २०६७॥

2    068@1   अपि शारदचन्द्रिका यदीयां तुलनां गच्छति दुष्करैस्तपोभिः ।
2    068@2    न तटुञ्झति मानसं मदीयं हसितं खञ्जनमञ्जुलोचनायाः ॥ २०६८॥

2    069@1   अपि शास्त्रेषु कुशला लोकाचारविवर्जिताः ।
2    069@2    सर्वे ते हास्यतां यान्ति यथा ते मूर्खपण्डिताः ॥ २०६९॥

2    070@1   अपि शिशिरतरोपचारयोग्यं द्वितयमिदं युगपन्न सह्यमेव ।
2    070@2    जरठितरविदीधितिश्च कालो दयितजनेन समं च विप्रयोगः ॥ २०७०॥

2    071@1   अपि श्रोणिभरस्वैरां धर्तुं तामशकन्न सः ।
2    071@2    तदङ्गसङ्गजस्तम्भो गजस्तम्भोरुदोरपि ॥ २०७१॥

2    072@1   अपि संतापशमनाः शुद्धाः सुरभिशीतलाः ।
2    072@2    भुजङ्गसङ्गाज्जायन्ते भीषणाश्चन्दनद्रुमाः ॥ २०७२॥

2    073@1   अपि सम्पूर्णतायुक्तैः कर्तव्याः सुहृदो बुधैः ।
2    073@2    नदीशः परिपूर्णोऽपि चन्द्रोदयमपेक्षते ॥ २०७३॥

2    074@1   अपि संभृतस्य सततं रिक्तत्वं बिभ्रतो विसर्जनतः ।
2    074@2    उदरस्योदारस्य च केवलमाकारतो भेदः ॥ २०७४॥

2    075@1   अपि सत्पथनिष्ठानाम् आशाः पूरयतामपि ।
2    075@2    अगस्त्यवृत्तिर्मेघानां हन्त मालिन्यकारणम् ॥ २०७५॥

2    076@1   अपि स दिवसः किं स्याद्यत्र प्रियामुखपङ्कजे मधु
मधुकरीवास्मद्दृष्टिर्विकासिनि पास्यति ।
2    076@2    तदनु च मृदुस्निग्धालापक्रमाहितनर्मणः सुरतसचिवैरङ्गैः सङ्गो
ममापि भविष्यति ॥ २०७६॥

2    077@1   अपि सर्वविदो न राजते वचनं श्रोतरि बोधवर्जिते ।
2    077@2    अपि भर्तरि नष्टलोचने विफलः किं न कलत्रविभ्रमः ॥ २०७७॥

2    078@1   अपि सहवसतामसतां जलरुहजलवद्भवत्यसंश्लेषः ।
2    078@2    दूरेऽपि सतां वसतां प्रीतिः कुमुदेन्दुवद् भवति ॥ २०७८॥

2    079@1   अपि सागरपर्यन्ता विचेतव्या वसुन्धरा ।
2    079@2    देशो ह्यरत्निमात्रोऽपि नास्ति दैवज्ञवर्जितः ॥ २०७९॥

2    080@1   अपि सुभगं तव वदनं पश्यति सुभगे यदा यदा चन्द्रः ।
2    080@2    ग्लायति हन्त पिधत्ते सपदि मुखं स्वं पयोदान्तः ॥ २०८०॥

2    081@1   अपि स्थानुवदासीत शुष्यन् परिगतः क्षुधा ।
2    081@2    न त्वेवानात्मसम्पन्नाद् वृत्तिमीहेत पण्डितः ॥ २०८१॥

2    082@1   अपि स्यात् पितृहा वैरी सोऽपि दानविलोभितः ।
2    082@2    गत्वा विश्वासभावं स शत्रोरात्मानमर्पयेत् ॥ २०८२॥

2    083@1   अपि स्वमस्वप्नमसूषुपन्नमी परस्य दाराननवैतुमेव माम् ।
2    083@2    स्वयं दुरध्वार्णवनाविकाः कथं स्पृशन्तु विज्ञाय हृदापि तादृशीम्
॥ २०८३॥

2    084@1   अपि स्वल्पतरं कार्यं यद्भवेत् पृथिवीपतेः ।
2    084@2    तन्न वाच्यं सभामध्ये प्रोवाचेदं बृहस्पतिः ॥ २०८४॥

2    085@1   अपि स्वल्पमसत्यं यः पुरो वदति भूभुजाम् ।
2    085@2    देवानां च विनाशः स्याद् ध्रुवं तस्य गुरोरपि ॥ २०८५॥

2    086@1   अपि स्वैः सर्वस्वैः पुनरपधनैः कैरपि धनैः परित्राणैः प्राणैर्यदपि
च विधेयं परहितम् ।
2    086@2    तदद्यैतच्छब्दात् परभृत भवत्येव भवतस्ततः शब्दालस्यं
कथमपि निरस्यं क्षणमपि ॥ २०८६॥

2    087@1   अपीडयन् बलं शत्रूञ् जिगीषुरभिषेणयेत् ।
2    087@2    सुखसाध्यं द्विषां सैन्यं दीर्घप्रयाणपीडितम् ॥ २०८७॥

2    088@1   अपीतक्षीबकादम्बम् असंमृष्टामलाम्बरम् ।
2    088@2    अप्रसादितशुद्धाम्बु जगदासीन्मनोहरम् ॥ २०८८॥

2    089@1   अपुत्रत्वं भवच्छ्रेयो न तु स्याद्विगुणः सुतः ।
2    089@2    जीवन्नप्यविनीतोऽसौ मृत एव न संशयः ॥ २०८९॥

2    090@1   अपुत्रस्य गतिर्नास्ति स्वर्गो नैव च नैव च ।
2    090@2    तस्मात् पुत्रमुखं दृष्ट्वा भवेत् पश्चाद्धि तापसः ॥ २०९०॥

2    091@1   अपुत्रस्य गृहं शून्यं दिशः शून्यास्त्वबान्धवाः ।
2    091@2    मूर्खस्य हृदयं शून्यं सर्वशून्या दरिद्रता ॥ २०९१॥

2    092@1   अपुत्रस्य गृहं शोच्यं शोच्यं राज्यमराजकम् ।
2    092@2    निराहाराः प्रजाः शोच्या शोच्यं मैथुनमप्रजम् ॥ २०९२॥

2    093@1   अपुनर्देहिशब्दार्थम् अप्रत्युपकृतिक्षमम् ।
2    093@2    अर्थिनं कुरुते कश्चित् पुनरावृत्तिवर्जितम् ॥ २०९३॥

2    094@1   अपुष्यत घनावली भुवनजीवनैर्यत्करैरवर्ध्यत
सुधारुचिर्बहुबुधालिसंतर्पणः ।
2    094@2    तमन्धतमसच्छिदं रविमवेक्ष्य जाज्वल्यसे त्वमेव रविकान्ततामयसि
हन्त किं कुर्महे ॥ २०९४॥

2    095@1   अपूजितैवास्तु गिरीन्द्रकन्या किं पक्षपातेन मनोभवस्य ।
2    095@2    यद्यस्ति दूती सरसोक्तिदक्षा दासः पतिः पादतले वधूनाम् ॥ २०९५॥

2    096@1   अपूजितोऽतिथिर्यस्य गृहाद्याति विनिःश्वसन् ।
2    096@2    गच्छन्ति पितरस्तस्य विमुखाः सह दैवतैः ॥ २०९६॥

2    097@1   अपूज्या यत्र पूज्यन्ते पूज्यानां तु विमानना ।
2    097@2    त्रीणि तत्र प्रवर्तन्ते दुर्भिक्षं मरणं भयम् ॥ २०९७॥

2    098@1   अपूज्या यत्र पूज्यन्ते पूज्यानामप्यमानना ।
2    098@2    तव दैवकृतो दण्डः सद्यः पतति दारुणः ॥ २०९८॥

2    099@1   अपूर्णे नैव मर्तव्यं सम्पूर्णे नैव जीवति ।
2    099@2    तस्माद्धैर्यं विधातव्यं हन्तव्या परवाहिनी ॥ २०९९॥

2    100@1   अपूर्वं चौर्यमभ्यस्तं त्वया चञ्चललोचने ।
2    100@2    दिवापि जाग्रतां पुंसां चेतो हरसि दूरतः ॥ २१००॥

2    101@1   अपूर्वं यद्वस्तु प्रथयति विना कारणकलां जगद् ग्रावप्रख्यं
निजरसभरात् सारयति च ।
2    101@2    क्रमात् प्रख्योपाख्याप्रसरसुभगं भासयति तत् सरस्वत्यास्तत्त्वं
कविसहृदयाख्यं विजयते ॥ २१०१॥

2    102@1   अपूर्वः कोऽपि कोपाग्निः सज्जनस्य खलस्य च ।
2    102@2    एकस्य शाम्यति स्नेहाद् वर्धतेऽन्यस्य वारितः ॥ २१०२॥

2    103@1   अपूर्वः कोऽपि कोशोऽयं विद्यते तव भारति ।
2    103@2    व्ययतो वृद्धिमायाति क्षयमायाति संचयात् ॥ २१०३॥

2    104@1   अपूर्वः कोऽपि तन्वङ्ग्या मम मार्गः प्रदर्शितः ।
2    104@2    योगं चिन्तयतो येन राग एव विवर्धते ॥ २१०४॥

2    105@1   अपूर्वकर्मचण्डालम् अपि मुग्धे विमुञ्च माम् ।
2    105@2    श्रितासि चन्दनभ्रान्त्या दुर्विपाकं विषद्रुमम् ॥ २१०५॥

2    106@1   अपूर्वदेशाधिगमे युवराजाभिषेचने ।
2    106@2    पुत्रजन्मनि वा मोक्षो बन्धनस्य विधीयते ॥ २१०६॥

2    107@1   अपूर्वमधुरामोदप्रमोदितदिशस्ततः ।
2    107@2    आययुर्भृङ्गमुखराः शिरः शेखरशालिनः ॥ २१०७॥

2    108@1   अपूर्वयेव तत्कालसमागमसकामया ।
2    108@2    दृष्टेन राजन् वपुषा कटाक्षैर्विजयश्रिया ॥ २१०८॥

2    109@1   अपूर्वा रसनाव्याली खलाननबिलेशया ।
2    109@2    कर्णमूले दशत्यन्यं हरत्यन्यस्य जीवितम् ॥ २१०९॥

2    110@1   अपूर्वाह्लाददायिन्य उच्चैस्तरपदाश्रयाः ।
2    110@2    अतिमोहापहारिण्यः सूक्तयो हि महीयसाम् ॥ २११०॥

2    111@1   अपूर्विणा न कर्तव्यं कर्म लोके विगर्हितम् ।
2    111@2    कृतपूर्विणस्तु त्यजतो महान् धर्म इति श्रुतिः ॥ २१११॥

2    112@1   अपूर्वेयं धनुर्विद्या भवता शिक्षिता कुतः ।
2    112@2    मार्गणौघः समायाति गुणो जाति दिगन्तरम् ॥ २११२॥

2    113@1   अपूर्वो दृश्यते वह्निः कामिन्याः स्तनमण्डले ।
2    113@2    दूरतो दहते गात्रं गात्रलग्नः सुशीतलः ॥ २११३॥

2    114@1   अपूर्वो भाति भारत्याः काव्यामृतफले रसः ।
2    114@2    चर्वणे सर्वसामान्ये स्वादुवित् केवलं कविः ॥ २११४॥

2    115@1   अपूर्वोऽयं कान्ते ज्वलति मुखदीपस्तव चिरं तमो द्रष्ट् णां यो
जनयतितरां याति सुतनो ।
2    115@2    अधस्ताद्यत्रेयं बत सुरभिधूमालकततिर्यदीया वार्तैव ज्वलयति
पतंगानिव जनान् ॥ २११५॥

2    116@1   अपूर्वोऽयं धनुर्वेदो मन्मथस्य महात्मनः ।
2    116@2    शरीरमक्षतं कृत्वा भिनत्त्यन्तर्गतं मनः ॥ २११६॥

2    117@1   अपूर्वोऽयं पन्थाः शिव तव विभुत्वस्य कतमो जगद्बन्धो यत्ते
पदयुगमकामं प्रणमताम् ।
2    117@2    प्रयाति प्रध्वंसं न खलु दुरितं केवलमिदं चिरोपात्तं सद्यः
सुकृतमपि सर्वं विगलति ॥ २११७॥

2    118@1   अपूर्वोऽयं मया दृष्टः कान्तः कमललोचने ।
2    118@2    शोऽन्तरं यो विजानाति स विद्वन्नात्र संशयः ॥ २११८॥

2    119@1   अपृच्छं पुत्रदारादींस्तैरुक्तोऽहं रघत्तम ।
2    119@2    पापं तवैव तत्सर्वं वयं तु फलभागिनः ॥ २११९॥

2    120@1   अपृष्टस्तस्य न ब्रूयाद् यश्च नेच्छेत् पराभवम् ।
2    120@2    एष एव सतां धर्मो विपरीतोऽसतां मतः ॥ २१२०॥

2    121@1   अपृष्टस्तु नरः किंचिद् यो ब्रूते राजसंसदि ।
2    121@2    न केवलमसंमानं लभते च विडम्बनाम् ॥ २१२१॥

2    122@1   अपृष्टेन न वक्तव्यः सचिवेन विपश्चिता ।
2    122@2    नानुशिष्यादपृच्छन्तं महदेतद्धि साहसम् ॥ २१२२॥

2    123@1   अपृष्टेनापि वक्तव्यं सचिवेनात्र किंचन ।
2    123@2    पृष्टेन तु विशेषेण वाच्यं पथ्यं महीपतेः ॥ २१२३॥

2    124@1   अपृष्टोऽत्राप्रधानो यो ब्रूते राज्ञः पुरः कुधीः ।
2    124@2    न केवलमसंमानं लभते च विडम्बनम् ॥ २१२४॥

2    125@1   अपृष्ट्वैव भवेन्मूढज्ञानं मनसि चिन्तनात् ।
2    125@2    अपूर्णः कुरुते शब्दं न पूर्णः कुरुते घटः ॥ २१२५॥

2    126@1   अपेक्षन्ते न च स्नेहं न पात्रं न दशान्तरम् ।
2    126@2    सदा लोकहितासक्ता रत्नदीपा इवोत्तमाः ॥ २१२६॥

2    127@1   अपेताः शत्रुभ्यो वयमिति विषादोऽयमफलः
प्रतीकारस्त्वेषामनिशमनुसंधातुमुचितः ।
2    127@2    जरासंधाद्भग्नः सह हलभृता दानवरिपुर्जघानैनं पश्चान्न
किमनिलसूनुः प्रियसखः ॥ २१२७॥

2    128@1   अपेहि हृदयाद्वा मे वामे दर्शनमेहि वा ।
2    128@2    अदूरविरहोत्कण्ठादुःखं दुःकेन सह्यते ॥ २१२८॥

2    129@1   अप्यखिलालंकारा- नाकलयन्तोऽपि रसविदश्चित्रम् ।
2    129@2    कलयन्ति सरसकाव्ये नालंकारं कदाचिदपि ॥ २१२९॥

2    130@1   अप्यग्रणीर्मन्त्रकृतामृषीणां कुशाग्रबुद्धे कुशली गुरुस्ते ।
2    130@2    यतस्त्वया ज्ञानमशेषमाप्तं लोकेन चैतन्यमिवोष्णरश्मेः ॥ २१३०॥

2    131@1   अप्यतिशयितमनर्थं शमयत्यर्थं समर्पयन् नृपतिः ।
2    131@2    तमनर्पयन् निरर्थं प्राणेन समं परित्यजत्यर्थम् ॥ २१३१॥

2    132@1   अप्यत्युच्चो भूमिसमः पार्थिवोऽपि न पार्थिवः ।
2    132@2    मानार्थं जीवितं तस्य कृते माने न जीवति ॥ २१३२॥

2    133@1   अप्यनारभमाणस्य विभोरुत्पादिताः परैः ।
2    133@2    व्रजन्ति गुणतामर्थाः शब्दा इव विहायसः ॥ २१३३॥

2    134@1   अप्यनावर्जिताः स्वेन फलरागेण संनताः ।
2    134@2    अर्भकैरपि गृह्यन्ते साधुसंतानशाखिनः ॥ २१३४॥

2    135@1   अप्यनेकैरुपचितैर्दुर्विनीतैः सुतैरलम् ।
2    135@2    निदर्शनं धार्तराष्ट्राः शतं दुर्योधनादयः ॥ २१३५॥

2    136@1   अप्यभीष्टा न लभ्यन्ते संत्यक्ता न त्यजन्ति च ।
2    136@2    वासना इव संसारे मोहनैकपराः स्त्रियः ॥ २१३६॥

2    137@1   अप्यशक्यं त्वया दत्तं दुःखं शक्यन्तरात्मनि ।
2    137@2    बाष्पो वाहीकनारीणां वेगवाही कपोलयोः ॥ २१३७॥

2    138@1   अप्याकरसमुत्पन्नमणिजातिरसंस्कृता ।
2    138@2    जातरूपेण कल्याणि न हि संयोगमर्हति ॥ २१३८॥

2    139@1   अप्यात्मनो विनाशं गणयति न खलः परव्यसनहृष्टः ।
2    139@2    प्रायो मस्तकनाशे समरमुखे नृत्यति कबन्धः ॥ २१३९॥

2    140@1   अप्यापत्समयः साधोः प्रयाति श्लाघनीयताम् ।
2    140@2    विधोर्विधुंतुदास्कन्दविपत्कालोऽपि सुन्दरः ॥ २१४०॥

2    141@1   अप्यामीलितपङ्कजां कमलिनीमप्युल्लसत्पल्लवां वासन्तीमपि
सौधभित्तिपतितामात्मप्रतिच्छायिकाम् ।
2    141@2    मन्वानः प्रथमं प्रियेति पुलकस्वेदप्रकम्पाकुलं प्रीत्यालिङ्गति नास्ति
सेति न पुनः खेदोत्तरं मूर्च्छति ॥ २१४१॥

2    142@1   अप्युत्कटे च रौद्रे च शत्रौ यस्य न हीयते ।
2    142@2    धैर्यं प्राप्ते महीपस्य न स याति पराभवम् ॥ २१४२॥

2    143@1   अप्युन्नतपदारूढः पूज्यान् नैवापमानयेत् ।
2    143@2    नहुषः शक्रतां प्राप्य च्युतोऽगस्त्यावमाननात् ॥ २१४३॥

2    144@1   अप्युन्मत्तात् प्रलपतो बालाच्च परिसर्पतः ।
2    144@2    सर्वतः सारमादद्याद् अश्मभ्य इव काञ्चनम् ॥ २१४४॥

2    145@1   अप्युपायैस्त्रिभिस्तात योऽर्थः प्राप्तुं न शक्यते ।
2    145@2    तस्य विक्रमकालांस्तान् युक्तानाहुर्मनीषिणः ॥ २१४५॥

2    146@1   अप्युद्दामव्यसनसरणेः संगमे कामुकानां भद्रं भद्रे
भुवनजयिनस्त्वत्कलाकौलशस्य ।
2    146@2    अप्युत्साहप्रचुरसुहृदः कामकेलीनिवासाः प्रौढोत्साहास्तव सुवदने
स्वस्तिमन्तो विलासाः ॥ २१४६॥

2    147@1   अप्येकवंशजनुषोः पश्यत पूर्णत्वतुच्छताभाजोः ।
2    147@2    ज्याकार्मुकयोः कश्चिद् गुणभूतः कश्चिदपि भर्ता ॥ २१४७॥

2    148@1   अप्येतद्रजनीमयं जगदथो निद्रामयी सा निशा निद्रा स्वप्नमयी भवेदथ
च स स्वप्नो मृगाक्षीमयः ।
2    148@2    सेयं मानमयी मम प्रियतमा तच्चाटुचेष्टामयो मादृक् क्वेति
समीहितैकविधये संकल्प तुभ्यं नमः ॥ २१४८॥

2    149@1   अप्येव दहनं स्पृष्ट्वा वने तिष्ठन्ति पादपाः ।
2    149@2    राजदोषपरामृष्टास्तिष्ठन्ते नापराधिनः ॥ २१४९॥

2    150@1   अप्यौत्सुक्ये महति दयितप्रार्थनासु प्रतीपाः काङ्क्षन्त्योऽपि व्यतिकरसुखं
कातराः स्वाङ्गदाने ।
2    150@2    आबाध्यन्ते न खलु मदनेनैव लब्धान्तरत्वाद् आबाधन्ते मनसिजमपि
क्षिप्तकालाः कुमार्यः ॥ २१५०॥

2    151@1   अप्रकटवर्तितस्तन- मण्डलिकानिभृतचक्रदर्शिन्यः ।
2    151@2    आवेशयन्ति हृदयं स्मरचर्यागुप्तयोगिन्यः ॥ २१५१॥

2    152@1   अप्रकटीकृतशक्तिः शक्तोऽपि जनात् तिरस्क्रियां लभते ।
2    152@2    निवसन्नन्तर्दारुणि लङ्घ्यो वह्निर्न तु ज्वलितः ॥ २१५२॥

2    153@1   अप्रगल्भस्य या विद्या कृपणस्य च यद्धनम् ।
2    153@2    यच्च बाहुबलं भीरोर्व्यर्थमेतत् त्रयं भुवि ॥ २१५३॥

2    154@1   अप्रगल्भाः पदन्यासे जननीरागहेतवः ।
2    154@2    सन्त्येके बहुलालापाः कवयो बालका इव ॥ २१५४॥

2    155@1   अप्रणोद्योऽतिथिः सायं सूर्योढो गृहमेधिना ।
2    155@2    काले प्राप्तस्त्वकाले वा नास्यानश्नन् गृहे वसेत् ॥ २१५५॥

2    156@1   अप्रणाद्योऽतिथिः सायं सूर्योढो गृहमेधिनाम् ।
2    156@2    पूजया तस्य देवत्वं प्रयान्ति गृहमेधिनः ॥ २१५६॥

2    157@1   अप्रतिकृत्यात्मानं सहसानर्थेषु न प्रवर्तेत ।
2    157@2    शिरसि धृतेऽमृतकिरणे विषमघसद्विषमनेत्रोऽपि ॥ २१५७॥

2    158@1   अप्रतिबुद्धे श्रोतरि वक्तुर्वाक्यं प्रयाति वैफल्यम् ।
2    158@2    नयनविहीने भर्तरि लावण्यमिवेह खञ्जनाक्षीणाम् ॥ २१५८॥

2    159@1   अप्रतिष्ठाश्च ये केचिद् अधर्मशरणाश्च ये ।
2    159@2    तेषां प्रतिष्ठा गङ्गेह शरणं शर्म वर्म च ॥ २१५९॥

2    160@1   अप्रत्यक्षाणि शास्त्राणि विवादस्तत्र केवलम् ।
2    160@2    प्रत्यक्षं ज्यौतिषं शास्त्रं चन्द्रार्कौ यत्र साक्षिणौ ॥ २१६०॥

2    161@1   अप्रत्याकलितप्रभावविभवे सर्वाश्रयाम्भोनिधौ वासो नाल्पतपःफलं
यदपरं दोषोऽयमेको महान् ।
2    161@2    शम्बूकोऽपि यदत्र दुर्लभतरै रत्नैरनर्घैः सह
स्पर्धामेकनिवासकारणवशादेकान्ततो वाञ्छति ॥ २१६१॥

2    162@1   अप्रदाता समृद्धोऽसौ दरिद्रश्च महामनाः ।
2    162@2    अश्रुतश्च समुन्नद्धस्तमाहुर्मूढचेतसम् ॥ २१६२॥

2    163@1   अप्रदीपा यथा रात्रिरनादित्यं यथा नभः ।
2    163@2    तथासांवत्सरो राजा भ्रमत्यन्ध इवाध्वनि ॥ २१६३॥

2    164@1   अप्रधानः प्रधानः स्यात् पार्थिवं यदि सेवते ।
2    164@2    प्रधानोऽप्यप्रधानः स्याद् यदि सेवाविवर्जितः ॥ २१६४॥

2    165@1   अप्रभूतमतनीयसि तन्वी काञ्चिधाम्नि पिहितैकतरोरु ।
2    165@2    क्षौममाकुलकरा विचकर्ष क्रान्तपल्लवमभीष्टतमेन ॥ २१६५॥

2    166@1   अप्रमत्तश्च यो राजा सर्वज्ञो विजितेन्द्रियः ।
2    166@2    कृतज्ञो धर्मशीलश्च स राजा तिष्ठते चिरम् ॥ २१६६॥

2    167@1   अप्रमत्तेऽपि पुरुषे हितकार्यावलम्बिनि ।
2    167@2    दैवमुन्मार्गरसिकम् अन्यथैव प्रमद्यते ॥ २१६७॥

2    168@1   अप्रमादश्च कर्तव्यस्त्वया राज्ञः समाश्रये ।
2    168@2    त्वदीयस्य शरीरस्य वयं भाग्योपजीविनः ॥ २१६८॥

2    169@1   अप्रसन्नमपराद्धरि पत्यौ कोपदीप्तमुररीकृतधैर्यम् ।
2    169@2    क्षालितं नु शमितं नु वधूनां द्रावितं नु हृदयं मधुवारैः
॥ २१६९॥

2    170@1   अप्रसादोऽनधिष्ठानं देयांशहरणं च यत् ।
2    170@2    कालयापोऽप्रतीकारस्तद् वैराग्यस्य कारणम् ॥ २१७०॥

2    171@1   अप्रस्तावस्तुतिभिरनिशं कर्णशूलं करोति स्वं दारिद्र्यं वदति
वसनं दर्शयत्येव जीर्णम् ।
2    171@2    छायाभूतश्चलति न पुरः पार्श्वयोर्नैव पश्चान् निःस्वः खेदं
दिशति धनिनां व्याधिवद्दुश्चिकित्स्यः ॥ २१७१॥

2    172@1   अप्राकृतः स कथमस्तु न विस्मयाय यस्मिन्नुवास करुणा च कृतज्ञता
च ।
2    172@2    लक्ष्मीश्च सात्त्विकगुणज्वलितं च तेजो धर्मश्च मानविनयौ च
पराक्रमश्च ॥ २१७२॥

2    173@1   अप्राकृतस्य चारितातिशयस्य भावैरत्यद्भुतैर्मम हृतस्य
तथाप्यनास्था ।
2    173@2    कोऽप्येष वीरशिशुकाकृतिरप्रमेय- सामर्थ्यसारसमुदायमयः पदार्थः
॥ २१७३॥

2    174@1   अप्राकृतस्याहवदुर्मदस्य निवार्यमस्यास्त्रबलेन वीर्यम् ।
2    174@2    अल्पीयसोऽप्यामयतुल्यवृत्तेर्महापकाराय रिपोर्विवृद्धिः ॥ २१७४॥

2    175@1   अप्राज्ञेन च कातरेण च गुणः स्याद् भक्तियुक्तेन कः
प्रज्ञाविक्रमशालिनोऽपि हि भवेत् किं भक्तिहीनात् फलम् ।
2    175@2    प्रज्ञाविक्रमभक्तयः समुदिता येषां गुणा भूतये ते भृत्या नृपतेः
कलत्रमितरे सम्पत्सु चापत्सु च ॥ २१७५॥

2    176@1   अप्राप्तकालं वचनं बृहस्पतिरपि ब्रुवन् ।
2    176@2    लभते बुद्ध्यवज्ञानम् अवमानं च भारत ॥ २१७६॥

2    177@1   अप्राप्तकालवचनं बृहस्पतिरपि ब्रुवन् ।
2    177@2    प्राप्नुयाद् बुद्धिशैथिल्यम् अपमानं च शाश्वतम् ॥ २१७७॥

2    178@1   अप्राप्तकालो यो मूर्खो हसेत् स्वेच्छानुसारतः ।
2    178@2    प्राप्नुयाद् बुद्ध्यवज्ञानं सभायां चैव शाश्वतम् ॥ २१७८॥

2    179@1   अप्राप्तकेलिसुखयोरतिमानरुद्ध- संधानयो रहसि जातरुषोरकस्मात् ।
2    179@2    यूनोर्मिथोऽभिलषतोः प्रथमानुनीतिं भावाः प्रसादपिशुनाः क्षपयन्ति
निद्राम् ॥ २१७९॥

2    180@1   अप्राप्तपुष्पोद्गमविभ्रमैव रुद्धा भुजङ्गेन तथा यथेयम् ।
2    180@2    न शक्यते स्प्रष्टुमपीहमानैरामोदिनी चन्दनशाखिकेव ॥ २१८०॥

2    181@1   अप्राप्तप्रथमावकर्तनरुषा व्यानम्रमूकीभवद्- वक्रेष्वन्यशिरःसु
यस्य दहने छिन्नं शिरो जुह्वतः ।
2    181@2    उच्चार्य स्वयमेव मन्त्रमकरोन्नास्याहमित्यात्मनस्त्यागं पङ्क्तिमुखः स
विक्रमसुहृद्वीरः कथं वर्ण्यते ॥ २१८१॥

2    182@1   अप्राप्तयौवना नारी न कामाय न शान्तये ।
2    182@2    सम्प्राप्ते षोडशे वर्षे गर्दभी चाप्सरायते ॥ २१८२॥

2    183@1   अप्राप्तवल्लभसमागमनाधिकायाः सख्याः पुरोऽत्र निजचित्तविनोदबुद्ध्या ।
2    183@2    आलापवेषगतिहास्यविकत्थनाद्यैः प्राणेश्वरानुकृतिमाकलयन्ति लीलाम्
॥ २१८३॥

2    184@1   अप्राप्येऽपि यथा कामे धर्मे चिन्ता न किं तथा ।
2    184@2    अलाभेऽपि द्वयोरेका भयदा शिवदापरा ॥ २१८४॥

2    185@1   अप्राप्येषुरुदासितासिरशनेरारात् कुतः शङ्कुतश्चक्रव्युत्क्रमकृत्
परोक्षपरशुः शूलेन शून्या यया ।
2    185@2    मृत्युर्दैत्यपतेः कृतः स सदृशः पादाङ्गुलीपर्वतः पार्वत्या
प्रतिपाल्यतां त्रिभुवनं निःशल्यकल्यं तया ॥ २१८५॥

2    186@1   अप्रामाण्यं च वेदानां शास्त्राणां चातिलङ्घनम् ।
2    186@2    सर्वत्र चानवस्थानम् एतन्नाशनमात्मनः ॥ २१८६॥

2    187@1   अप्रार्थनमसंस्पर्शम् असंदर्शनमेव च ।
2    187@2    पुरुषस्येह नियमो भवेद्रागप्रहाणये ॥ २१८७॥

2    188@1   अप्रार्थितं यथा दुःखं तथा सुखमपि स्वयम् ।
2    188@2    प्राणिनं प्रतिपद्येत सर्वं नियतियन्त्रितम् ॥ २१८८॥

2    189@1   अप्रियं न हि भाषेत न विरुध्येत केनचित् ।
2    189@2    कार्यसिद्धिं समीहेत कार्यभ्रंशो हि मूर्खता ॥ २१८९॥

2    190@1   अप्रियं पुरुष चापि परद्रोहं परस्त्रियम् ।
2    190@2    अधर्ममनृतं चैव दूरात् प्राज्ञो विवर्जयेत् ॥ २१९०॥

2    191@1   अप्रियं यस्य कुर्वीत भूयस्तस्य प्रियं चरेत् ।
2    191@2    अचिरेण प्रियः स स्याद् योऽप्रियः प्रियमाचरेत् ॥ २१९१॥

2    192@1   अप्रियमुक्ताः पुरुषाः प्रयतन्ते द्विगुणमप्रियं वक्तुम् ।
2    192@2    तस्मादवाच्यमप्रियम् अप्रियमश्रोतुकामेन ॥ २१९२॥

2    193@1   अप्रियवचनदरिद्रैः प्रियवचनाढ्यैः स्वदारपरितुष्टैः ।
2    193@2    परपरिवादनिवृत्तैः क्वचित् क्वचिन् मण्डिता वसुधा ॥ २१९३॥

2    194@1   अप्रियवचनाङ्गारैर्दग्धोऽपि न विप्रियं वदत्यार्यः ।
2    194@2    किं दह्यमानमगरु स्वभावसुरभिं परित्यजति ॥ २१९४॥

2    195@1   अप्रियस्यापि वचसः परिणामाविरोधिनः ।
2    195@2    वक्ता श्रोता च यत्रास्ति रमन्ते तत्र सम्पदः ॥ २१९५॥

2    196@1   अप्रियाण्यपि कुर्वन्तः स्वार्थायोद्यत चेष्टिताः ।
2    196@2    पण्डिता नोपलभ्यन्ते वायसैरिव कोकिलाः ॥ २१९६॥

2    197@1   अप्रियाण्यपि कुर्वाणो निष्ठुराण्यपि च ब्रुवन् ।
2    197@2    चेतः प्रह्लादयत्येव सर्वावस्थासु वल्लभः ॥ २१९७॥

2    198@1   अप्रियाण्यपि कुर्वाणो यः प्रियः प्रिय एव सः ।
2    198@2    दग्धमन्दिरसारेऽपि कस्य वह्नावनादरः ॥ २१९८॥

2    199@1   अप्रियाण्यपि पथ्यानि ये वदन्ति नृणामिह ।
2    199@2    त एव सुहृदः प्रोक्ता अन्ये स्युर्नामधारकाः ॥ २१९९॥

2    200@1   अप्रिया न भविष्यन्ति प्रियो मे न भविष्यति ।
2    200@2    अहं च न भविष्यामि सर्वं च न भविष्यति ॥ २२००॥

2    201@1   अप्रियैः सह संवासः प्रियैश्चापि विनाभवः ।
2    201@2    असद्भिः सम्प्रयोगश्च तद्दुःखं चिरजीविनाम् ॥ २२०१॥

2    202@1   अप्रियैरपि निष्पिष्टैः किं स्यात् क्लेशासहिष्णुभिः ।
2    202@2    ये तदुन्मूलने शक्ता जिगीषा तेषु शोभते ॥ २२०२॥

2    203@1   अप्रियोऽपि हि पथ्यः स्याद् इति वृद्धानुशासनम् ।
2    203@2    वृद्धानुशासने तिष्ठन् प्रियतामुपगच्छति ॥ २२०३॥

2    204@1   अप्रीतां रोगिणीं नारीम् अन्तर्वत्नीं धृतव्रताम् ।
2    204@2    रजस्वलामकामां च न कामेत बलात् पुमान् ॥ २२०४॥

2    205@1   अप्सु प्लवन्ते पाषाणा मानुषा घ्नन्ति राक्षसान् ।
2    205@2    कपयः कर्म कुर्वन्ति कालस्य कुटिला गतिः ॥ २२०५॥

2    206@1   अप्स्वात्मानं न वीक्षेत नावगाहेत् पयोरयम् ।
2    206@2    संदिग्धनावं नारोहेन् न बाहुभ्यां नदीं तरेत् ॥ २२०६॥

2    206A@1   अफलं श्राद्धम् अपात्रे  धनम् अफलं यत् न दत्तमर्थिभ्यः ।
2    206A@2    यौवनमफलं यमिनश्  श्रुतमफलं दुर्विनीतस्य ॥

2    207@1   अफलस्यापि वृक्षस्य छाया भवति शीतला ।
2    207@2    निर्गुणोऽपि वरं बन्धुर्यः परः पर एव सः ॥ २२०७॥

2    208@1   अफलानि दुरन्तानि समव्ययफलानि च ।
2    208@2    अशक्यानि च कार्याणि नारभेत विचक्षणः ॥ २२०८॥

2    209@1   अबन्धुष्वपि बन्धुत्वं स्नेहात् समुपजायते ।
2    209@2    बन्धुष्वपि च बन्धुत्वम् अलोकज्ञेषु हीयते ॥ २२०९॥

2    210@1   अबलः प्रोन्नतं शत्रुं यो याति मदमोहितः ।
2    210@2    युद्धार्थं स निवर्तेत शीर्णदन्तो यथा गजः ॥ २२१०॥

2    211@1   अबलस्वकुलाशिनो झषान् निजनीडद्रुमपीडिनः खगान् ।
2    211@2    अनवद्यतृणार्दिनो मृगान् मृगयाघाय न भूभुजां घ्नताम् ॥ २२११॥

2    212@1   अबलां बलिना नीतां दशामिमां मकरकेतुना रक्ष ।
2    212@2    आपत्पतितोद्धृतये भवति हि शुभजन्मनां जन्म ॥ २२१२॥

2    213@1   अबला अपि वीरेशान् यत्साहाय्यमुपाश्रिताः ।
2    213@2    पराभवन्ति दृक्कोणपातेनैव स मन्मथः ॥ २२१३॥

2    214@1   अबलाढ्यविग्रहश्रीरमर्त्यनतिरक्षमालयोपेतः ।
2    214@2    पञ्चक्रमोदितमुखः पायात् परमेश्वरो मुहुरनादिः ॥ २२१४॥

2    215@1   अबलाबुद्धिहीनाया दोषं क्षन्तुं सदार्हसि ।
2    215@2    मूढस्य सततं दोषं क्षमां कुर्वन्ति साधवः ॥ २२१५॥

2    216@1   अबला यत्र प्रबला शिशुरवनीशो निरक्षरो मन्त्री ।
2    216@2    नहि नहि तत्र धनाशा जीवित आशापि दुर्लभा भवति ॥ २२१६॥

2    217@1   अबलावनपर एको भुवनत्रितयेऽपि चेत्तदा भर्त्ता ।
2    217@2    कथमन्यथा सुधाकर- चन्दनमुख्याप्रियत्वं स्यात् ॥ २२१७॥

2    218@1   अबला विषहेत कथं दृढशक्तिममुष्य रतिरसप्रसरम् ।
2    218@2    मदनतुलितानुरागो न विदध्याद्यदि बलाधानम् ॥ २२१८॥

2    219@1   अबलासु विलासिनोऽन्वभूवन् नयनैरेव नवोपगूहनानि ।
2    219@2    मरुदागमवार्तयापि शून्ये समये जाग्रति सम्प्रवृद्ध एव ॥ २२१९॥

2    220@1   अबलेति परीवादो वृथा हि हरिणीदृशाम् ।
2    220@2    यासां नेत्रनिपातेन नटवद् घूर्ण्यते जगत् ॥ २२२०॥

2    221@1   अबले सलिले व्यवस्यता ते मुखभावो गमितो न पङ्कजेन ।
2    221@2    कथमादिमवर्णतान्त्यजस्य द्विजराजेन कृतोरुनिग्रहस्य ॥ २२२१॥

2    222@1   अबलोऽसि न जितकाशी- प्रतिभटराशीन् परापत क्षितिप ।
2    222@2    जाताम्भःकणपातः क्व विनश्यत्यनलसंघातः ॥ २२२२॥

2    223@1   अबालरुचिरे भ्रुवौ न च मरालमन्दा गतिर्दृगञ्चलमचञ्चलं
हृदयभूदभूतो दया(?) ।
2    223@2    सुधा न खलु वाक्पथातिथिरथापि यूनां मनो मनोजशरजर्ज्जरन्नयति
मोहमस्यास्तनुः ॥ २२२३॥

2    224@1   अबुधा अजंगमा अपि कयापि गत्या परं पदमवाप्ताः ।
2    224@2    मन्त्रिण इति कीर्त्यन्ते नयबलगुटिका इव जनेन ॥ २२२४॥

2    225@1   अबुधैः कृतमानसंविदस्तव पार्थैः कुत एव योग्यता ।
2    225@2    सहसि प्लवगैरुपासितं न हि गुञ्जाफलमेति सोष्मताम् ॥ २२२५॥

2    226@1   अबुधैरर्थलाभाय पण्यस्त्रीभिरिव स्वयम् ।
2    226@2    आत्मा संस्कृत्य संस्कृत्य परोपकरणीकृतः ॥ २२२६॥

2    227@1   अबुद्धिमाश्रितानां च क्षन्तव्यमपराधिनाम् ।
2    227@2    न हि सर्वत्र पाण्डित्यं सुलभं पुरुषेण वै ॥ २२२७॥

2    228@1   अथ चेद् बुद्धिजं कृत्वा ब्रूयुस्ते तदबुद्धिजम् ।
2    228@2    पापान् स्वल्पेऽपि तान् हन्याद् अपराधे तथानृजून् ॥ २२२८॥

2    229@1   अबुद्ध्वा चित्तमप्राप्य विश्रम्भं प्रभविष्णुषु ।
2    229@2    न स्वेच्छं व्यवहर्तव्यम् आत्मनो भूतिमिच्छता ॥ २२२९॥

2    230@1   अबोधि नो ह्रीनिभृतं मदिङ्गितं प्रतीत्य वा नादृतवत्यसाविति ।
2    230@2    लुनाति यूनः स्म धियं कियद्गता निवृत्य बालादरदर्शनेषुणा ॥ २२३०॥

2    231@1   अब्जं त्वज्जमथाब्जभूस्तत इदं ब्रह्माण्डमण्डात् पुनर्विश्वं
स्थावरजंगमं तदितरत् त्वन्मूलमित्थं पयः ।
2    231@2    धिक् त्वां चौर इव प्रयासि निभृतं निर्गत्य जालान्तरैर्बध्यन्ते
विवशास्त्वदेकशरणास्त्वामाश्रिता जन्तवः ॥ २२३१॥

2    232@1   अब्दायनर्तुष्वथ मासपक्ष- दिनानि कार्येऽप्यवधौ विदध्यात् ।
2    232@2    हीनावधिर्येन भवत्यसत्यः सर्वोऽपि लोके शकुनो गृहीतः ॥ २२३२॥

2    233@1   अब्देभकुम्भे निर्बिन्ने विद्युत्खड्गलताहते ।
2    233@2    स्वच्छमुक्ताफलस्थूला निपेतुस्तोयबिन्दवः ॥ २२३३॥

2    234@1   अब्दैर्वारिजिघृक्षयार्णवगतैः साकं व्रजन्ती मुहुः संसर्गाद्वडवानलस्य
समभूदापन्नसत्त्वा तडित् ।
2    234@2    मन्ये देव तया क्रमेण जनितो युष्मत्प्रतापानलो येनारातिवधूविलोचनजलैः
सिक्तोऽपि संवर्धते ॥ २२३४॥

2    235@1   अब्धिना सह मित्रत्वे दारिद्र्यं यदि जायते ।
2    235@2    लाञ्छनं सागरस्यैव मैत्रीकर्तुर्न लाञ्छनम् ॥ २२३५॥

2    236@1   अब्धिर्न तृप्यति यथा सरितां सहस्रैर्नो चेन्धनैरिव शिखी
बहुधोपनीतैः ।
2    236@2    जीवः समस्तविषयैरपि तद्वदेवं संचिन्त्य
चारुधिषणस्त्यजतीन्द्रियार्थान् ॥ २२३६॥

2    237@1   अब्धिर्यद्यवधीरितो न तु तदा तस्मान्निपीयाम्बुदैर्वान्तान् याचसि
काकुभिर्जललवानुत्तानचञ्चूपुटः ।
2    237@2    तत्ते निस्त्रपनीचतैवमुचिता निर्वक्तुमेतत् कथं विद्मः केन गुणेन
मानिषु पुनः सारङ्ग संगीयते ॥ २२३७॥

2    238@1   अब्धी रत्नमधो धत्ते धत्ते वा शिरसा तृणम् ।
2    238@2    अब्धेरेव हि दोषोऽयं रत्नं रत्नं तृणं तृणम् ॥ २२३८॥

2    239@1   अब्धेरम्भः स्थगितभुवनाभोगपातालकुक्षेः । पोतोपाया इह हि बहवो
लङ्घनेऽपि क्षमन्ते ।
2    239@2    आहो रिक्तः कथमपि भवेदेष दैवात् तदानीं को नाम
स्यादवटकुहरालोकनेऽप्यस्य कल्पः ॥ २२३९॥

2    240@1   अब्धौ मज्जन्ति मीना इव फणिन इव क्षौणिरन्ध्रं विशन्ति क्रामन्त्यद्रीन्
विहङ्गा इव कपय इव क्वाप्यरण्ये चरन्ति ।
2    240@2    देव क्ष्मापालशक्र प्रसरदनुपमत्वच्चमूचक्रवाह-
व्यूहव्याधूतधूलीपटलहतदृशः कान्दिशीकाः क्षितीशाः ॥ २२४०॥

2    241@1   अब्रवीच्च भगवन् मतङ्गजैर्यद्बृहद्भिरपि कर्म दुष्करम् ।
2    241@2    तत्र नाहमनुमन्तुमुत्सहे मोघवृत्ति कलभस्य चेष्टितम् ॥ २२४१॥

2    242@1   अभक्ष्यं भक्षयेन्नित्यं सुवासोमद्यपा गृहे ।
2    242@2    कुष्ठी भवति वित्तेशो वेश्यादोषाः स्वभावजाः ॥ २२४२॥

2    243@1   अभग्नवृत्ताः प्रसभाद् आकृष्टा यौवनोद्धतैः ।
2    243@2    चक्रन्दुरुच्चकैर्मुष्टिग्राह्यमध्या धनुर्लता ॥ २२४३॥

2    244@1   अभयं सत्त्वसंशुद्धिर्ज्ञानयोगव्यवस्थितिः ।
2    244@2    दानं दमश्च यज्ञश्च स्वाध्यायस्तप आर्जवम् ॥ २२४४॥

2    245@1   अहिंसा सत्यमक्रोधस्त्यागः शान्तिरपैशुनम् ।
2    245@2    दया भूतेष्वलोलुप्त्वं मार्दवं ह्रीरचापलम् ॥ २२४५॥

2    246@1   तेजः क्षमा धृतिः शौचम् अद्रोहो नातिमानिता ।
2    246@2    भवन्ति सम्पदं दैवीम् अभिजातस्य भारत ॥ २२४६॥

2    247@1   दम्भो दर्पोऽतिमानश्च क्रोधः पारुष्यमेव च ।
2    247@2    अज्ञानं चाभिजातस्य पार्थ सम्पदमासुरीम् ॥ २२४७॥

2    248@1   दैवी सम्पद्विमोक्षाय निबन्धायासुरी मता ॥

2    249@1   अभयं सर्वभूतेभ्यो दत्त्वा यश्चरते मुनिः ।
2    249@2    तस्यापि सर्वभूतेभ्यो न भयं विद्यते क्वचित् ॥ २२४९॥

2    250@1   अभयं सर्वभूतेभ्यो यो ददाति दयापरः ।
2    250@2    अभयं तस्य भूतानि ददतीत्यनुशुश्रुमः ॥ २२५०॥

2    251@1   अभयं सर्वभूतेभ्यो यो ददाति दयापरः ।
2    251@2    तस्य देहविमुक्तस्य क्षय एव न विद्यते ॥ २२५१॥

2    252@1   अभयमभयं देव ब्रूमस्तवासिलतावधूः कुवलयदलश्यत्मा
शत्रोरुरःस्थलशायिनी ।
2    252@2    समयसुलभां कीर्तिं भव्यामसूत सुतामसावपि रमयितुं रागान्धेव
भ्रमत्यखिलं जगत् ॥ २२५२॥

2    253@1   अभयस्य हि यो दाता स पूज्यः सततं नृपः ।
2    253@2    सत्रं हि वर्धते तस्य सदैवाभयदक्षिणम् ॥ २२५३॥

2    254@1   अभयस्यैव यो दाता तस्यैव सुमहत्फलम् ।
2    254@2    न हि प्राणसमं दानं त्रिषु लोकेषु विद्यते ॥ २२५४॥

2    255@1   अभवदभिनवप्ररोहभाजां छविपरिपाटिषु यः पुराङ्गकानाम् ।
2    255@2    अहह विरहवैकृते स तस्याः क्रशिमनि सम्प्रति दूर्वया विवादः ॥ २२५५॥

2    256@1   अभव्यजीवो वचनं पठन्नपि जिनस्य मिथ्यात्वविषं न मुञ्चति ।
2    256@2    यथा विषं रौद्रविषोऽति पन्नगः सशर्करं चारु पयः पिबन्नपि
॥ २२५६॥

2    257@1   अभावि सिन्ध्वा संध्याभ्रसदृग्रुधिरतोयया ।
2    257@2    हृते योद्धुं जनः पांशौ स दृग्रुधि रतो यया ॥ २२५७॥

2    258@1   अभावे न नरस्तस्माद् भावः सर्वत्र कारणम् ।
2    258@2    चित्तं शोधय यत्नेन किमन्यैर्बाह्यशोधनैः ॥ २२५८॥

2    259@1   अभावे पट्टसूत्रस्य हारिणी स्नायुरिष्यते ।
2    259@2    गुणार्थमथवा ग्राह्याः स्नायवो महिषीगवाम् ॥ २२५९॥

2    259A@1   अभिगम्यास्ते सद्भिर्व्यपगतमानावमानदोषाश्च ।
2    259A@2    ये स्वगृहमुपगतानां श्रममुपचारैर्व्यपनयन्ति ॥

2    260@1   अभिजनवतो भर्तुः श्लाघ्ये स्थिता गृहिणीपदे विभवगरुभिः कृत्यैरस्य
प्रतिक्षणमाकुला ।
2    260@2    तनयमचिरात् प्राचीवार्कं प्रसूय च पावनं मम विरहजां न त्वं
वत्से शुचं गणयिष्यसि ॥ २२६०॥

2    261@1   अभिजातजनव्यथावहा बहलोष्मप्रसरा विदाहिनः ।
2    261@2    प्रखला इव दृष्टिमागता भुवि तापाय निदाघवासराः ॥ २२६१॥

2    262@1   अभितापसम्पदमथोष्णरुचिर्निजतेजसामसहमान इव ।
2    262@2    पयसि प्रपित्सुरपराम्बुनिधेरधिरोढुमस्तगिरिमभ्यपतत् ॥ २२६२॥

2    263@1   अभितिग्मरश्मि चिरमाविरमा- दवधानखिन्नमनिमेषतया ।
2    263@2    विगलन्मधुव्रतकुलाश्रुजलं न्यमिमीलदब्जनयनं नलिनी ॥ २२६३॥

2    264@1   अभितो नितरां सलिलं जलदे दातुं समुद्यते भवति ।
2    264@2    तदपि बहुलमल्पं वा पात्राधीनं मतं पतनम् ॥ २२६४॥

2    265@1   अभित्तावुत्थिते चित्रे दृश्यते भित्तिरातता ।
2    265@2    अहो विचित्रा मायेयं भग्नं तुण्डं शिलाप्लुता ॥ २२६५॥

2    266@1   अभिद्रोहेण भूतानाम् अर्जयन् गत्वरीः श्रियः ।
2    266@2    उदन्वानिव सिन्धूनाम् आपदामेति पात्रताम् ॥ २२६६॥

2    267@1   अभिधाय तदा तदप्रियं शिशुपालोऽनुशयं परं गतः ।
2    267@2    भवतोऽभिमनाः समीहते सरुषः कर्तुमुपेत्य माननाम् ॥ २२६७॥

2    268@1   अभिधावति मां मृत्युरयमुद्गूर्णमुद्गरः ।
2    268@2    कृपणं पुण्डरीकाक्ष रक्ष मां शरणागतम् ॥ २२६८॥

2    269@1   अभिध्यालु परस्वेषु नेह नामुत्र नन्दति ।
2    269@2    तस्मादभिध्या संत्याज्या सर्वदाभीप्सता सुखम् ॥ २२६९॥

2    270@1   अभिनयशस्तौ हस्तौ पादौ परिभूतकिसलयौ सलयौ ।
2    270@2    अङ्गं रञ्जितरङ्गं नृत्तं पुंभावशालि समवृत्तम् ॥ २२७०॥

2    271@1   अभिनयान् परिचेतुमिवोद्यता मलयमारुतकम्पितपल्लवा ।
2    271@2    अमदयत् सहकारलता मनः सकलिका कलिकामजितामपि ॥ २२७१॥

2    272@1   अभिनवं गलितांशुकदर्शितं दधति यत्स्तनयोरुपरिस्थितम् ।
2    272@2    वसनमण्डलमण्डनमङ्गनास्तदधिकं प्रतिपक्षमनोज्वरम् ॥ २२७२॥

2    273@1   अभिनवकुशसूत्रस्पर्धि कर्णे शिरीषं कुरवकपरिधानं पाटलादाम
कण्ठे ।
2    273@2    तनुसरसजलार्द्रोन्मीलितः सुन्दरीणां दिनपरिणतिजन्मा कोऽपि वेशश्चकास्ति
॥ २२७३॥

2    274@1   अभिनवजवापुष्पस्पर्धी तवाधरपल्लवो
हसितकुसुमोन्मेषच्छायादरच्छुरितान्तरः ।
2    274@2    नयनमधुपश्रेणीं यूनामनारतमाहरंस्तरुणि तनुते
तारुण्यश्रीर्विलासवतंसताम् ॥ २२७४॥

2    275@1   अभिनवनलिनीकिसलय- मृणालवलयादि दवदहनराशिः ।
2    275@2    सुभग कुरङ्गदृशोऽस्या विधिवशतस्त्वद्वियोगपविपाते ॥ २२७५॥

2    276@1   अभिनवनलिनीविनोदलुब्धो मुकुलितकैरविणीवियोगभीरुः ।
2    276@2    भ्रमति मधुकरोऽयमन्तराले श्रयति न पङ्कजिनीं कुमुद्वतीं वा
॥ २२७६॥

2    277@1   अभिनवनवनीतप्रीतमाताम्रनेत्रं विकचनलिनलक्ष्मीस्पर्धि सानन्दवक्त्रम् ।
2    277@2    हृदयभवनमध्ये योगिभिर्ध्यानगम्यं नवगगनतमालश्यामलं
कंचिदीडे ॥ २२७७॥

2    278@1   अभिनवनवनीतस्निग्धमापीतदुग्धं दधिकणपरिदिग्धं मुग्धमङ्गं
मुरारेः ।
2    278@2    दिशतु भुवनकृच्छ्रच्छेदितापिच्छगुच्छच्छवि
नवशिखिपिच्छालाञ्छितं वाञ्छितं वः ॥ २२७८॥

2    279@1   अभिनवपल्लवरशना शिशिरतरतुषारजलमङ्गलस्नाता ।
2    279@2    पुष्पवती चूतलता प्रियेव ददृशे फलाभिमुखी ॥ २२७९॥

2    280@1   अभिनवपुलकालीमण्डिता गण्डपाली निगदति विनिगूढानन्दहिन्दोलिचेतः ।
2    280@2    सुदति वदति पुण्यैः कस्य धन्यैर्मनोज- प्रसरमसकृदेतच्चापलं
लोचनस्य ॥ २२८०॥

2    281@1   अभिनवमुखमुद्रं क्षुद्रकूपोपवीतं प्रशिथिलविपुलत्वं
ज्वालकोच्छवासिपालम् ।
2    281@2    परिणतिपरिपाटिव्याकृतेनारुणिम्ना हतहरितिमशेषं नागरङ्गं चकास्ति
॥ २२८१॥

2    282@1   अभिनवयवसश्रीशालिनि क्ष्मातलेऽस्मिन् अतिशयपरभागं भेजिरे
जिष्णुगोपाः ।
2    282@2    कुवलयशयनीये मुग्धमुग्धेक्षणाया मणय इव विमुक्ताः कामकेलिप्रसङ्गात्
॥ २२८२॥

2    283@1   अभिनववधूरोषस्वादः करीषतनूनपाद्
असरलजनाश्लेषक्रूरस्तुषारसमीरणः ।
2    283@2    गलितविभवस्याज्ञेवाद्य द्युतिर्मसृणा रवेर्विरहिवनितावक्त्रौपम्यं
बिभर्ति निशाकरः ॥ २२८३॥

2    284@1   अभिनवविषवल्लीपादपद्मस्य विष्णोर्मदनमथनमौलेर्मालतीपुष्पमाला ।
2    284@2    जयति जयपताका काप्यसौ मोक्षलक्ष्म्याः क्षपितकलिकलङ्का जाह्नवी नः
पुनातु ॥ २२८४॥

2    285@1   अभिनवसेवकविनयैः प्राघुणकोक्तैर्विलासिनीरुदितैः ।
2    285@2    धूर्तजनवचननिकरैरिह कश्चिदवञ्चितो नास्ति ॥ २२८५॥

2    286@1   अभिनषति वैनतेयं चामरसहितः ससत्यभामो यः ।
2    286@2    नारायणः स साक्षाद् विबुधसमर्च्यः सदा जयतु ॥ २२८६॥

2    287@1   अभिन्नवेलौ गम्भीरावम्बुराशिर्भवानपि ।
2    287@2    असावञ्जनसंकाशस्त्वं तु चामीकरद्युतिः ॥ २२८७॥

2    288@1   अभिन्नेष्वपि कार्येषु भिद्यते मनसः क्रिया ।
2    288@2    अन्यथैव स्तनं पुत्रश्चिन्तयत्यन्यथा पतिः ॥ २२८८॥

2    289@1   अभिपतति घनं श‍ृणोति गर्जाः सहति शिलाः सहते तडित्तरङ्गान् ।
2    289@2    विधुवति गरुतं रुतं विधत्ते जलपृषते कियतेऽपि चातकोऽयम्
॥ २२८९॥

2    290@1   अभिप्रायं यो विदित्वा तु भर्तुः सर्वाणि कार्याणि करोत्यतन्द्रीः ।
2    290@2    वक्ता हितानामनुरक्त आर्यः शक्तिज्ञ आत्मेव हि सोऽनुकम्प्यः ॥ २२९०॥

2    291@1   वाक्यं तु यो नाद्रियतेऽनुशिष्टः प्रत्याह यश्चापि नियुज्यमानः ।
2    291@2    प्रज्ञाभिमानी प्रतिकूलवादी त्याज्यः स तादृक्त्वरयैव भृत्यः ॥ २२९१॥

2    292@1   अभिप्रायानुसारेण प्रकटीकुरुते प्रियम् ।
2    292@2    अहो महाप्रभावानां भूपतीनां वसुंधरा ॥ २२९२॥

2    293@1   अभिप्रेतार्थसिद्ध्यर्थं पूजितो यः सुरैरपि ।
2    293@2    सर्वविघ्नच्छिदे तस्मै गणाधिपतये नमः ॥ २२९३॥

2    294@1   अभिभवति मनः कदम्बवायौ मदमधुरे च शिखण्डिनां निनादे ।
2    294@2    जन इव न धृतेश्चचाल जिष्णुर्न हि महतां सुकरः समाधिभङ्गः
॥ २२९४॥

2    295@1   अभिभूतोऽपि नोत्साहं जह्याज्जातु स्वसिद्धये ।
2    295@2    नष्टाङ्गोऽपि ग्रसत्येव सैंहिकेयो मुहुर्द्विषौ ॥ २२९५॥

2    296@1   अभिभूतोऽप्यवज्ञातो यो राज्ञां द्वारि तिष्ठति ।
2    296@2    स तु राज्ञां श्रियं भुङ्क्ते नाभिमानी कदाचन ॥ २२९६॥

2    297@1   अभिभूय विभूतिमार्तवीं मधुगन्धातिशयेन वीरुधाम् ।
2    297@2    नृपतेरमरस्रगाप सा दयितोरुस्तनकोटिसुस्थितम् ॥ २२९७॥

2    298@1   अभिभूय सतामवस्थितिं जडजेषु प्रतिपाद्य च श्रियम् ।
2    298@2    जगतीपरितापकृत् कथं जलधौ नावपतेदसौ रविः ॥ २२९८॥

2    299@1   अभिमतफलदाता त्वं च कल्पद्रुमश्च प्रकटमिह विशेषं
कंचनोदाहरामः ।
2    299@2    कथमिह मधुरोक्तिप्रेमसंमानमिश्रं तुलयति सुरशाखी देव दानं
त्वदीयम् ॥ २२९९॥

2    300@1   अभिमतफलसिद्धिसिद्धमन्त्रा- वलि बलिजित्परमेष्ठिनोरुपास्ये ।
2    300@2    भगवति मदनारिनारि वन्दे निखिलनगाधिपभर्तृदारिके त्वाम् ॥ २३००॥

2    301@1   अभिमतमभितः कृताङ्गभङ्गा कुचयुगमुन्नतिवित्तमुन्नमय्य ।
2    301@2    तनुरभिलषितं क्लमच्छलेन व्यवृणुत वेल्लितबाहुवल्लरीका ॥ २३०१॥

2    302@1   अभिमतमहामानग्रन्थिप्रभेदपटीयसी
गुरुतरगुणग्रामाम्भोजस्फुटोज्ज्वलचन्द्रिका ।
2    302@2    विपुलविलसल्लज्जावल्लीविदारकुठारिका जठरपिठरी दुःपूरेयं करोति
विडम्बनाम् ॥ २३०२॥

2    303@1   अभिमतवस्तूपहृता- वपि गुरुगर्वादनादरस्तन्व्याः ।
2    303@2    स्खलितेऽपि प्रियस्य सं- यमताडनमित्येव बिब्बोकः ॥ २३०३॥

2    304@1   अभिमतसिद्धिरशेषा भवति हि पुरुषस्य पुरुषकारेण ।
2    304@2    दैवमिति यदपि कथयसि पुरुषगुणः सोऽप्यदृष्टाख्यः ॥ २३०४॥

2    305@1   अभिमन्त्र्य शुचिविधानाद् आज्याढ्यं हस्तिकर्णजं चूर्णम् ।
2    305@2    योऽश्नाति स हि नरः स्याद् यथेष्टचेष्टोऽपि दीर्घायुः ॥ २३०५॥

2    306@1   अभिमानधनं येषां चिरं जीवन्ति ते नराः ।
2    306@2    अभिमानविहीनानां किं धनेन किमायुषा ॥ २३०६॥

2    307@1   अभिमानधनस्य गत्वरैरसुभिः स्थास्नु यशश्चिचीषतः ।
2    307@2    अचिरांशुविलासचञ्चला ननु लक्ष्मीः फलमानुषङ्गिकम् ॥ २३०७॥

2    308@1   अभिमानवतां पुंसाम् आत्मसारमजानताम् ।
2    308@2    अन्धानामिव दृश्यन्ते पतनान्ताः प्रवृत्तयः ॥ २३०८॥

2    309@1   अभिमानवतां ब्रह्मन् युक्तायुक्तविवेकिनाम् ।
2    309@2    युज्यतेऽवश्यभोग्यानां दुःखानामप्रकाशनम् ॥ २३०९॥

2    310@1   अभिमानवतो मनस्विनः प्रियमुच्चैः पदमारुरुक्षतः ।
2    310@2    विनिपातनिवर्तनक्षमं मतमालम्बनमात्मपौरुषम् ॥ २३१०॥

2    311@1   अभिमानितभूतेन सानुबन्धरसेन तु ।
2    311@2    यतः सर्वेन्द्रियप्रीतिः स कामः प्रोच्यते बुधैः ॥ २३११॥

2    312@1   अभिमानिनमुद्भ्रान्तम् आत्मसंभावितं शठम् ।
2    312@2    क्रोधनं चैव नृपतिं व्यसने घ्नन्ति वैरिणः ॥ २३१२॥

2    313@1   अभिमुखगते यस्मिन्नेव प्रिये बहुशो वदत्यवनतमुखं तूष्णीमेव
स्थितं मृगनेत्रया ।
2    313@2    अथ किल बलाल्लीलालोलं स एष तथेक्षितः कथमपि यथा दृष्ट्या
मन्ये कृतं श्रुतिलङ्घनम् ॥ २३१३॥

2    313A@1   अभिमुखमधुरतरेभ्यः पराङ्मुखाक्रोशनात् कुशीलेभ्यः ।
2    313A@2    अभ्यन्तरकलुषेभ्यो भेतव्यं मित्रशत्रुभ्यः ॥

2    314@1   अभिमुखनिहतस्य सतस्तिष्ठतु तावज्जयोऽथ वा स्वर्गः ।
2    314@2    उभयबलसाधुवादः श्रवणमुखोऽस्त्येव चात्यर्थम् ॥ २३१४॥

2    315@1   अभिमुखपतयालुभिर्ललाट- श्रमसलिलैरविधौतपत्रलेखः ।
2    315@2    कथयति पुरुषायितं वधूनां मृदितहिमद्युतिदुर्मनाः कपोलः ॥ २३१५॥

2    316@1   अभिमुखपतितैर्गुणप्रकर्षाद् अवजितमुद्धतिमुज्ज्वलां दधानैः ।
2    316@2    तरुकिसलयजालमग्रहस्तैः प्रसभमनीयत भङ्गमङ्गनानाम् ॥ २३१६॥

2    317@1   अभिमुखमुपयाति मां स्म किंचित् त्वमभिदधाः पटले मधुव्रतानाम् ।
2    317@2    मधुसुरभिमुखाब्जगन्धलब्धेरधिकमधि त्वदनेन मा निपाति ॥ २३१७॥

2    318@1   अभिमुखागतमार्गणधोरणि- ध्वनितपल्लविताम्बरगह्वरे ।
2    318@2    वितरणे च रणे च समुद्यते भवति कोऽपि परं विरलः परः ॥ २३१८॥

2    319@1   अभिमुखे मयि संहृतमीक्षितं हसितमन्यनिमित्तकृतोदयम् ।
2    319@2    विनयवारितवृत्तिरतस्तया न विवृतो मदनो न च संवृतः ॥ २३१९॥

2    320@1   अभिमुनि सहसा हृते परस्या घनमरुता जघनांशुकैकदेशे ।
2    320@2    चकितमवसनोरु सत्रपायाः प्रतियुवतीरपि विस्मयं निनाय ॥ २३२०॥

2    321@1   अभियाति नः सतृष एष चक्षुषो हरिरित्यखिद्यत नितम्बिनीजनः ।
2    321@2    न विवेद यः सततमेनमीक्षते न वितृष्णतां व्रजति खल्वसावपि
॥ २३२१॥

2    322@1   अभियुक्तं बलवता दुर्लभं हीनसाधनम् ।
2    322@2    हृतस्वं कामिनं चोरम् आविशन्ति प्रजागराः ॥ २३२२॥

2    323@1   अभियुक्तो बलवता तिष्ठन् दुर्गे प्रयत्नवान् ।
2    323@2    तद्बलीयस्तराह्वानं कुर्वीतात्मविमुक्तये ॥ २३२३॥

2    324@1   अभियुक्तो यदा पश्येन् न कांचिद् गतिमात्मनः ।
2    324@2    युध्यमानस्तदा प्राज्ञो म्रियते रिपुणा सह ॥ २३२४॥

2    325@1   अभियोक्ता बली यस्माद् अलब्ध्वा न निवर्तते ।
2    325@2    उपहारादृते तस्मात् संधिरन्यो न विद्यते ॥ २३२५॥

2    326@1   अभिरामेऽभिनिवेशं विदधाना विविधलाभनिरपेक्षा ।
2    326@2    उपहस्यसे सुमध्ये विदग्धवाराङ्गनावारैः ॥ २३२६॥

2    327@1   अभिलक्ष्यं स्थिरं पुण्यं ख्यातं सद्भिर्निषेवितम् ।
2    327@2    सेवेत सिद्धिमन्विच्छञ् श्लाघ्यं विन्ध्यमिवेश्वरम् ॥ २३२७॥

2    328@1   अभिलषत उपायं विक्रमं
कीर्तिलक्ष्म्योरसुगममरिसैन्यैरङ्कमभ्यागतस्य ।
2    328@2    जनक इव शिशुत्वे सुप्रियस्यैकसूनोरविनयमपि सेहे पाण्डवस्य स्मरारिः
॥ २३२८॥

2    329@1   अभिलषति न खलु पुरुषः श्रियमपि कीर्त्या विनाकृतां कुशलः ।
2    329@2    क्षणिकाय वस्तुने कस्त्यजतीह चिरस्थिरं श्रेयः ॥ २३२९॥

2    330@1   अभिलषति पद्मयोनौ निःस्ववधूनां सुतान् स्रष्टुम् ।
2    330@2    स्वं स्वं विशङ्कमाना वेपन्ते क्रकचवर्त्तिनो लोकाः ॥ २३३०॥

2    331@1   अभिलषतोरनुभावान् तिलोत्तमायाः किलोत्तमानुभयोः ।
2    331@2    सुन्दोपसुन्दयोरपि नाशो भेदादुदाह्रियते ॥ २३३१॥

2    332@1   अभिलषन्ति तवाधरमाधुरीं तदिह किं हरिणाक्षि मुधा बुधाः ।
2    332@2    सुरसुधामधरीकुरुते यतस्त्वदधरोऽधरतामगमत् ततः ॥ २३३२॥

2    333@1   अभिलषसि यदीन्दो वक्त्रलक्ष्मीं मृगाक्ष्याः पुनरपि सकृदब्धौ मज्ज
संक्षालयाङ्कम् ।
2    333@2    सुविमलमथ बिम्बं पारिजातप्रसूनैः सुरभय वद नो चेत् त्वं क्व
तस्या मुखं क्व ॥ २३३३॥

2    334@1   अभिलषिताधिकवरदे प्रणिपतितजनार्तिहारिणि शरण्ये ।
2    334@2    चरणौ नमाम्यहं ते विद्याधरदेवते गौरि ॥ २३३४॥

2    335@1   अभिवर्षति योऽनुपालयन् विधिबीजानि विवेकवारिणा ।
2    335@2    स सदा फलशालिनीं क्रियां शरदं लोक इवाधितिष्ठति ॥ २३३५॥

2    336@1   अभिवादनशीलस्य नित्यं वृद्धोपसेविनः ।
2    336@2    चत्वारि तस्य वर्धन्त आयुः प्रज्ञा यशो बलम् ॥ २३३६॥

2    337@1   अभिवादयेत वृद्धम् आसनं चास्य दर्शयेत् ।
2    337@2    कृताञ्जलिरुपासीत गच्छन्तं पृष्ठतोऽन्वियात् ॥ २३३७॥

2    338@1   अभिवाद्य यथा वृद्धान् सन्तो गच्छन्ति निर्वृतिम् ।
2    338@2    एवं सज्जनमाक्रुश्य मूर्खो भवति निर्वृतः ॥ २३३८॥

2    339@1   अभिवीक्ष्य सामिकृतमण्डनं यतीः कररुद्धनीविगलदंशुकाः स्त्रियः ।
2    339@2    दधिरेऽधिभित्ति पटहप्रतिस्वनैः स्फुटमट्टहासमिव सौधपङ्क्तयः
॥ २३३९॥

2    340@1   अभिशप्तः पुण्यकार्ये प्रवृत्तोऽपि न सिद्धिभाक् ।
2    340@2    भर्त्रानुगमनोद्युक्ता रेणुका जनमारिका ॥ २३४०॥

2    341@1   अभिशस्तवत् प्रपश्यन्ति दरिद्रं पार्श्वतः स्थितम् ।
2    341@2    दारिद्र्यं पातिकं लोके कस्तच्छंसितुमर्हति ॥ २३४१॥

2    342@1   अभिषिषेणयिषुं भुवनानि यः स्मरमिवाख्यत लोध्ररजश्चयः ।
2    342@2    क्षुभितसैन्यपरागविपाण्डुर- द्युतिरयं तिरयन्नुदभूद्दिशः ॥ २३४२॥

2    343@1   अभिषेकार्द्रशिरसा राजा राज्यावलोकिना ।
2    343@2    सहायवरणं कार्यं तत्र राज्यं प्रतिष्ठितम् ॥ २३४३॥

2    344@1   यदप्यल्पतरं कर्म तदप्येकेन दुष्करम् ।
2    344@2    पुरुषेणासहायेन किमु राज्यं महोदयम् ॥ २३४४॥

2    345@1   अभिसरणपरा सदा वराकी समरमहाध्वसु रक्तपङ्किलेषु ।
2    345@2    हृदि धरणिभुजामियं नृपश्रीर्निहितपदैव कलङ्कमातनोति ॥ २३४५॥

2    346@1   अभिसरणमयुक्तमङ्गनानाम् इति तव सुन्दरि मा स्म भूद्वितर्कः ।
2    346@2    ननु पतिमगमत् स्वयं नदीनां सरिदपि शंभुजटामुहूर्तमाला ॥ २३४६॥

2    347@1   अभिसरणरसः कृशाङ्गयष्टेरयमपरत्र न वीक्षितः श्रुतो वा ।
2    347@2    अहिमपि यदियं निरास नाङ्घ्रेर्निबिडतनूपुरमात्मनीनबुद्ध्या ॥ २३४७॥

2    348@1   अभिसारे सरोजाक्षि यदि गन्तुं समीहसे ।
2    348@2    समाच्छाद्य मुखं याहि प्रयत्नेन प्रियं प्रति ॥ २३४८॥

2    349@1   अभिहन्ति हन्त कथमेष माधवं सुकुमारकायमनवग्रहः स्मरः ।
2    349@2    अचिरेण वैकृतविवर्तदारुणः कलभं कठोर इव कूटपाकलः ॥ २३४९॥

2    350@1   अभिहिताप्यभियोगपराङ्मुखी प्रकटमङ्गविलासमकुर्वती ।
2    350@2    उपरि ते पुरुषायितुमक्षमा नववधूरिव शत्रुपताकिनी ॥ २३५०॥

2    351@1   अभीक्ष्णमुच्चैर्ध्वनता पयोमुचा घनान्धकारीकृतशर्वरीष्वपि ।
2    351@2    तडित्प्रभादर्शितमार्गभूमयः प्रयान्ति रागादभिसारिकाः स्त्रियः ॥ २३५१॥

2    352@1   अभीक्ष्णमुष्णैरपि तस्य सोष्मणः सुरेन्द्रबन्दीश्वसितानिलैर्यथा ।
2    352@2    सचन्दनाम्भःकणकोमलैस्तथा वपुर्जलार्द्रापवनैर्न निर्ववौ ॥ २३५२॥

2    353@1   अभीप्सां स्वात्मनो रक्षाऽविरतं सुस्थिरं तथा ।
2    353@2    यत्नमातिष्ठ धैर्येण ततः सिद्धिर्भवेद् ध्रुवम् ॥ २३५३॥

2    354@1   अभीष्टफलसंसिद्धिस्तुष्टिः काम्या सुसम्पदः ।
2    354@2    द्वित्रिभिर्बहुभि सार्धं भोजनेन प्रजायते ॥ २३५४॥

2    355@1   अभीष्टमासाद्य चिराय काले समुद्धृताशं कमनी चकाशे ।
2    355@2    योषिन्मनोजन्मसुखोदयेषु समुद्धृताशङ्कमनीचकाशे ॥ २३५५॥

2    356@1   अभुक्तायां यस्यां क्षणमपि न यातं नृपशतैर्भुवस्तस्या लाभे क
इव बहुमानः क्षितिभुजाम् ।
2    356@2    तदंशस्याप्यंशे तदवयवलेशेऽपि पतयो विषादे कर्तव्ये विदधति
जडाः प्रत्युत मुदम् ॥ २३५६॥

2    357@1   अभुक्त्वामलकं पथ्यं भुक्त्वा तु बदरीफलम् ।
2    357@2    कपित्थं सर्वदा पथ्यं कदली न कदाचन ॥ २३५७॥

2    358@1   अभुञ्जतांश्चाददतां धनं चौरा हरन्ति हि ।
2    358@2    सरघाणां यथा सर्वं माक्षिकं वनचारिणः ॥ २३५८॥

2    359@1   अभूतपूर्वं मम भावि किं वा सर्वं सहे मे सहजं च दुःखम् ।
2    359@2    किं तु त्वदग्रे शरणागतानां पराभवो नाथ न तेऽनुरूपम् ॥ २३५९॥

2    360@1   अभूतमासज्य विरुद्धमीहितं बलादलभ्यं तव लिप्सते नृपः ।
2    360@2    विजानतोऽपि ह्यनयस्य रौद्रतां भवत्यपाये परिमोहिनी मतिः ॥ २३६०॥

2    361@1   अभूत् प्राची पिङ्गा रसपतिरिव प्राश्य कनकं गतच्छायश्चन्द्रो
बुधजन इव ग्राम्यसदसि ।
2    361@2    क्षणात् क्षीणास्तारा नृपतय इवानुद्यमपरा न दीपा राजन्ते
द्रविणरहितानामिव गुणाः ॥ २३६१॥

2    362@1   अभूदम्भोराशेः सह वसतिरासीत् कमलया गुणानामाधारो नयनफलमिन्दुः
प्रथयति ।
2    362@2    कथं सिंहीसूनुस्तमपि तुदति प्रौढदशनैर्गुणानामास्वादं पिशुनरसना
किं रसयति ॥ २३६२॥

2    363@1   अभूवन्नद्भुतोष्माणः शीतव्याप्ते जगत्त्रये ।
2    363@2    कुचोत्सङ्गाः कृशाङ्गीणां स्थानं मन्मथतेजसः ॥ २३६३॥

2    364@1   अभेदेनैव युध्येरन् रक्षेयुश्च परस्परम् ।
2    364@2    फल्गु सैन्यस्य यत् किंचिन् मध्ये व्यूहस्य तद्भवेत् ॥ २३६४॥

2    365@1   अभेदेनोपास्ते कुमुदमुदरे वा स्थितवतो विपक्षादम्भोजादुपगतवतो वा
मधुलिहः ।
2    365@2    अपर्याप्तः कोऽपि स्वपरपरिचर्यापरिचय- प्रबन्धः
साधूनामयमनभिसंधानमधुरः ॥ २३६५॥

2    366@1   अभेद्योऽनुद्धतः स्तब्धः सूनृतः प्रियदर्शनः ।
2    366@2    बहुश्रुतः कालवेदी जितग्रन्थोऽर्थकर्मवित् ॥ २३६६॥

2    367@1   अभोगसुभगा भूतिरदैन्यधवलं कुलम् ।
2    367@2    अदर्पविशदा विद्या भवत्युन्नतचेतसाम् ॥ २३६७॥

2    368@1   अभोगिनौ मण्डलिनौ तत्क्षणान्मुक्तकञ्चुकौ ।
2    368@2    वरमाशीविषौ स्पृष्टौ न तु पत्न्याः पयोधरौ ॥ २३६८॥

2    369@1   अभ्यक्तं रहसि गतं विचित्तमन्येन मन्त्रयन्तं वा ।
2    369@2    उचितप्रणयमपि नृपं सहसार्या नोपसर्पन्ति ॥ २३६९॥

2    370@1   अभ्यक्तमिव स्नातः शुचिरशुचिमिव प्रबुद्ध इव सुप्तम् ।
2    370@2    बद्धमिव स्त्रैरगतिर्जनमिह सुखसङ्गिनमवैमि ॥ २३७०॥

2    371@1   अभ्यघानि मुनिचापलात् त्वया यन्मृगः क्षितिपतेः परिग्रहः ।
2    371@2    अक्षमिष्ट तदयं प्रमाद्यतां संवृणोति खलु दोषमज्ञता ॥ २३७१॥

2    371A@1   अभ्यन्तरगता बाह्या बाह्याश्चाभ्यतरं गताः ।
2    371A@2    यैर्नरा निधनं यान्ति यथा राजा कचद्रुमः ॥

2    372@1   अभ्यर्थये किमपि जीवितजन्मतस्त्वाम् उत्कण्ठतोद्गति निःसर तावदेव ।
2    372@2    कान्ते दृगन्तपथलम्बिनि जीवतीति यावन्न कर्णपथमेति जनापवादः
॥ २३७२॥

2    373@1   अभ्यर्थ्य सप्रणति मन्दिरमभ्युपेता देवी स्वयं भगवती पृथगेव तासाम् ।
2    373@2    आसन्नवल्लभसमागमसूचनानि संजीवनानि वचनान्यपि वाचितानि ॥ २३७३॥

2    374@1   अभ्यस्ताः स्फुटमेव शास्त्रगतयः सम्यक्कवित्वोदधेः पारं चाधिगतं
सतां परिषदि प्राप्तः प्रतिष्ठोदयः ।
2    374@2    निर्विण्णस्य ममाधुना ननु परः पन्था न दैन्यं विना नेतुं वाञ्छति
वासना सुरधुनीतीरेऽनुरूपं वयः ॥ २३७४॥

2    375@1   अभ्यस्तेऽपि नितम्बभारफलके खेदालसेयं गतिः किंचित्
संवलितार्धपक्ष्मविरलालोका दृशोऽन्तर्गताः ।
2    375@2    तन्मन्ये निभृतं त्वयाद्य हृदये कश्चिद्धृतो वल्लभो निश्वासाः
कथमन्यथा द्विगुणतामेते तवैवं गताः ॥ २३७५॥

2    376@1   अभ्यस्तेऽपि हि नाम वस्तुनि चिरादज्ञानसंभावनं शौचाशौचाविवादिता
विशकलस्मृत्यक्षरावर्तनम् ।
2    376@2    वारं वारमृणोपघातकथनं कोऽप्येष डम्भात्मनां प्रायो
दग्धदुरीशवञ्चनविधौ जागर्त्यपूर्वः क्रमः ॥ २३७६॥

2    377@1   अभ्यस्य पवनविजयं व्याख्याय च शैवसंहिताः सकलाः ।
2    377@2    मरणसमये गुरूणां पर्दवदसवो विनिष्क्रान्ताः ॥ २३७७॥

2    378@1   अभ्यस्य वेदमवधाय च पूर्वतन्त्रम् आलक्ष्य शिष्टचरितानि
पृथग्विधानि ।
2    378@2    अध्यापनादिभिरवाप्य धनं च भूरि कर्माणि मातरलसाः कथमाचरेयुः
॥ २३७८॥

2    379@1   अभ्यस्य स्मरदंशकौशलमुपाध्यायीरुपास्यावयोः क्रीडाम्नायरहस्यवस्तुनि
मिथोऽप्यासीज्जिगीषा सखि ।
2    379@2    उत्कम्पोत्पुलकाङ्गसंभृतघनस्वेदाविलस्तन्मया सद्यो निष्प्रतिभः स
मन्मथकथावैतण्डिकः खण्डितः ॥ २३७९॥

2    380@1   अभ्यस्यादौ श्रुतिमथ गृहं प्राप्य लब्ध्वा महार्थान् इष्ट्वा
यज्ञैर्जनिततनयः प्रव्रजेदायुषोऽन्ते ।
2    380@2    इत्याचष्टे य इह स मनुर्याज्ञवल्क्योऽपि वा मे तावत् कालं प्रतिभवति
चेदायुषस्तत्प्रमाणम् ॥ २३८०॥

2    381@1   अभ्यायान्तं झटिति गिलितुं वायुमप्यायतास्ये भीमाकारे प्रकृतिकुटिले
बद्धनिर्व्याजवैरे ।
2    381@2    प्रायेणेत्थं कृतपरिचये पापिनि क्रूरसर्पे भद्रश्रीभिः परिचितिकथा
कीदृशी मादृशानाम् ॥ २३८१॥

2    382@1   अभ्यावहति कल्याणं विविधा वाक्सुभाषिता ।
2    382@2    सैव दुर्भाषिता राजन्न् अनर्थायोपपद्यते ॥ २३८२॥

2    383@1   अभ्यासः कर्मणां सम्यग् उत्पादयति कौशलम् ।
2    383@2    विधिना तावदभ्यस्तं यावत् सृष्टा मृगेक्षणा ॥ २३८३॥

2    384@1   अभ्यासकारणा विद्या लक्ष्मीः पुण्यानुसारिणी ।
2    384@2    दानानुसारिणी कीर्तिर्बुद्धिः कर्मानुसारिणी ॥ २३८४॥

2    385@1   अभ्यासरहिता विद्या निरुद्योगा नृपश्रियः ।
2    385@2    वेषयोषाश्च रागिण्यो हास्यायतनमङ्गने ॥ २३८५॥

2    386@1   अभ्यासश्छन्दसां दण्डो ज्वरदण्डश्च लङ्घनम् ।
2    386@2    यमदण्डो विष्णुभक्तिः शत्रुदण्डः शुभा गतिः ॥ २३८६॥

2    387@1   अभ्यासस्थितचूतषण्डगहनस्थानादितो गेहिनी ग्रामं कंचिदवृक्षकं
विरहिणी तूर्णं वधूर्नीयताम् ।
2    387@2    अत्रायान्त्यचिरेण कोकिलकुलव्याहारझंकारिणः
पन्थस्त्रीजनजीवितैकहरणप्रौढाः पुरो वासराः ॥ २३८७॥

2    388@1   अभ्यासात्तु स्थिरस्वान्त ऊर्ध्वरेताश्च जायते ।
2    388@2    परानन्दमयो योगी जरामरणवर्जितः ॥ २३८८॥

2    389@1   अभ्यासाद्धार्यते विद्या कुलं शीलेन धार्यते ।
2    389@2    गुणेन ज्ञायते त्वार्यः कोपो नेत्रेण गम्यते ॥ २३८९॥

2    390@1   अभ्यासाद्धार्यते विद्या कुलं शीलेन धार्यते ।
2    390@2    गुणैर्मित्राणि धार्यन्ते अक्ष्णा क्रोधश्च धार्यते ॥ २३९०॥

2    391@1   अभ्यासानुसरी विद्या बुद्धिः कर्मानुसारिणी ।
2    391@2    उद्योगानुसरी लक्ष्मीः फलं भाग्यानुसारि च ॥ २३९१॥

2    392@1   अभ्यासेन स्थिरं चित्तम् अभ्यासेनानिलच्युतिः ।
2    392@2    अभ्यासेन परानन्दो ह्यभ्यासेनात्मदर्शनम् ॥ २३९२॥

2    393@1   अभ्यासेनान्यसंचारो ह्यभ्यासेनान्यरूपता ।
2    393@2    अभ्यासेन समुत्क्रान्तिरभ्यासेनाणिमादयः ॥ २३९३॥

2    394@1   अभ्यासो रतिहेतोर्भवति नराणां न वस्तुसद्गुणतः ।
2    394@2    सत्यपि मांसोपचये रागाय कुचौ स्फिजौ न पुनः ॥ २३९४॥

2    395@1   अभ्यासो हि कर्मणां कौशलमावहति ।
2    395@2    न हि सकृन्निपातमात्रेणोद- बिन्दुरपि ग्रावणि निम्नतामादधाति ॥ २३९५॥

2    396@1   अभ्युक्षितोऽसि सलिलैर्न बलाहकानां चाषाग्रपक्षसदृशं
भृशमन्तराले ।
2    396@2    मिथ्यैतदाननमिदं भवतस्तथा हि हेमन्तपद्ममिव निष्प्रभतामुपैति
॥ २३९६॥

2    397@1   अभ्युत्थानमुपागते गृहपतौ तद्भाषणे नम्रता
तत्पादार्पितदृष्टिरासनविधिस्तस्योपचर्या स्वयम् ।
2    397@2    सुप्ते तत्र शयीत तत्प्रथमतो जह्याच्च शय्यामिति प्राच्यैः पुत्रि
निवेदितः कुलवधूसिद्धान्तधर्मागमः ॥ २३९७॥

2    398@1   अभ्युद्धृता वसुमती दलितं रिपूरः क्रीडीकृता बलवता बलिराजलक्ष्मीः ।
2    398@2    एकत्र जन्मनि कृतं तदनेन यूना जन्मत्रये यदकरोत् पुरुषः पुराणः
॥ २३९८॥

2    399@1   अभ्युद्यत्कवलग्रहप्रणयिनस्ते शल्लकीपल्लवास्तच्चास्फालसहं सरः
क्षितिधृतामित्यस्ति को निह्नुते ।
2    399@2    दन्तस्तम्भनिषण्णनिःसहकरः श्वासैरतिप्रांशुभिर्येनायं विरही तु
वारणपतिः स्वामिन् स विन्ध्यो भवान् ॥ २३९९॥

2    400@1   अभ्युन्नतस्तनयुगा तरलायताक्षी द्वारि स्थिता तदुपयानमहोत्सवाय ।
2    400@2    सा पूर्णकुम्भनवनीरजतोरणस्रक् संभारमङ्गलमयत्नकृतं विधत्ते
॥ २४००॥

2    401@1   अभ्युन्नताङ्गुष्ठनखप्रभाभिर्निक्षेपणाद्रागमिवोद्गिरन्तौ ।
2    401@2    आजह्रतुस्तच्चरणौ पृथिव्यां स्थलारविन्दश्रियमव्यवस्थाम् ॥ २४०१॥

2    402@1   अभ्युन्नतानामणुरप्युदारं पश्चात् प्रकोपं जनयेदरीणाम् ।
2    402@2    तं चाप्रमत्तः प्रसमीक्ष्य यायान्- न नाशयेद् दृष्टमदृष्टहेतोः
॥ २४०२॥

2    403@1   अभ्युन्नता पुरस्ताद् अवगाढा जघनगौरवात् पश्चात् ।
2    403@2    द्वारेऽस्य पाण्डुसिकते पदपङ्क्तिर्दृश्यतेऽभिनवा ॥ २४०३॥

2    404@1   अभ्युन्नतेऽपि जलदे जगदेकसार- साधारणप्रणयहारिणि हा यदेते ।
2    404@2    उल्लासलास्यललितं तरवो न यान्ति हे दावपावक स तावक एव दोषः ॥ २४०४॥

2    405@1   अभ्युन्नतेवाङ्घ्रिनखाङ्कुराणां द्युतिर्विरेजे हरिणी दृशोऽस्याः ।
2    405@2    पुङ्खावली पञ्चशरा युधानां लावण्यदर्पद्विगुणीकृतेव ॥ २४०५॥

2    406@1   अभ्युन्नतोऽसि सलिलैः परिपूरितोऽसि त्वामर्थयन्ति विहगास्तृषितास्तथैते
।
2    406@2    कालः पयोधर परोपकृतेस्तवायं चण्डानिलव्यतिकरे क्व भवान् क्व ते
वा ॥ २४०६॥

2    407@1   अभ्युपयुक्ताः सद्भिर्गतागतैरहरहः प्रखिन्दानाः ।
2    407@2    कृपणजनसंनिकर्षं प्राप्यार्थाः प्रस्वपन्तीव ॥ २४०७॥

2    408@1   अभ्युल्लसन्ति विनिवारितचन्दनानाम् एणीदृशां वपुषि कुङ्कुमपत्रलेखाः ।
2    408@2    अभ्यागताः करसरोजपदारविन्द- संरक्षणाय किरणा इव तिग्मभानोः
॥ २४०८॥

2    409@1   अभ्युष्णात् सघृतादन्नाद् अच्छिद्राच्चैव वाससः ।
2    409@2    अपरप्रेष्यभावाच्च भूय इच्छन् पतत्यधः ॥ २४०९॥

2    410@1   अभ्येत्य याचितोऽपि त्यक्त्वा लज्जां मया विगतलज्जः ।
2    410@2    चिच्छेदैष ममाशां सहसा प्रतिषेधशस्त्रेण ॥ २४१०॥

2    411@1   अभ्रच्छाया खलप्रीतिः समुद्रान्ते च मेदिनी ।
2    411@2    अल्पेनैव विनश्यन्ति यौवनानि धनानि च ॥ २४११॥

2    412@1   अभ्रच्छाया खलप्रीतिर्नवसस्यानि योषितः ।
2    412@2    किंचित्कालोपभोग्यानि यौवनानि धनानि च ॥ २४१२॥

2    413@1   अभ्रच्छाया खलप्रीतिर्वेश्यारागो विभूतयः ।
2    413@2    महीभुजां प्रसादश्च पञ्चैते चञ्चलाः स्मृताः ॥ २४१३॥

2    414@1   अभ्रच्छाया तृणादग्निः खलप्रीतिः स्थले जलम् ।
2    414@2    वेश्यारागः कुमित्रं च षडेते बुद्बुदोपमाः ॥ २४१४॥

2    415@1   अभ्रच्छाया तृणादग्निः पराधीनं च यत् सुखम् ।
2    415@2    अज्ञानेषु च वैराग्यं क्षिप्रमेतद् विनश्यति ॥ २४१५॥

2    416@1   अभ्रध्वानैर्मुखरितदिशः श्रेणयस्तोयदानां धारासारैर्धरणिवलयं
सर्वतः प्लावयन्ति ।
2    416@2    तेन स्नेहं वहति विपुलं मत्सखीयुक्तमेतत् त्वम् निःस्नेहो यदसि तदिदं
नाथ मे विस्मयाय ॥ २४१६॥

2    417@1   अभ्रपुष्पमपि दित्सति शीतं सार्थिना विमुखता यदभाजि ।
2    417@2    स्तोककस्य खलु चञ्चुपुटेन म्लानिरुल्लसति तद्घनसंघे ॥ २४१७॥

2    418@1   अभ्रवृन्दं विशाखान्तं प्रसूत्यन्तं च यौवनम् ।
2    418@2    राज्यान्तं नरकं तद्वद् याचनान्तं हि गौरवम् ॥ २४१८॥

2    419@1   अभ्रूविलासमस्पृष्टमदरागं मृगेक्षणम् ।
2    419@2    इदं तु नयनद्वन्द्वं तव तद्गुणभूषितम् ॥ २४१९॥

2    420@1   अमज्जदाकण्ठमसौ सुधासु प्रियं प्रियाया वचनं निपीय ।
2    420@2    द्विषन्मुखेऽपि स्वदते स्तुतिर्या तन्मिष्टता नेष्टमुखे त्वमेया ॥ २४२०॥

2    421@1   अमदयन्मधुगन्धसनाथया किसलयाधरसंगतया मनः ।
2    421@2    कुसुमसंभृतया नवमल्लिका स्मितरुचा तरुचारुविलासिनी ॥ २४२१॥

2    422@1   अमनस्कं गते चित्ते जायते कर्मणां क्षयः ।
2    422@2    यथा चित्रपटे दग्धे दह्यते चित्रसंचयः ॥ २४२२॥

2    423@1   अमन्त्रमक्षरं नास्ति नास्ति मूलमनौषधम् ।
2    423@2    अयोग्यः पुरुषो नास्ति योजकस्तत्र दुर्लभः ॥ २४२३॥

2    424@1   अमन्त्रमक्षरं नास्ति नास्ति मूलमनौषधम् ।
2    424@2    निर्धना पृथिवी नास्ति ह्याम्नायाः खलु दुर्लभाः ॥ २४२४॥

2    425@1   अमन्दतरवार्यग्रधाराहतमहीभृतः ।
2    425@2    चित्रचापधरा वीरा विद्योतन्ते घना इव ॥ २४२५॥

2    426@1   अमन्दमणिनूपुरक्वणनचारुचारीक्रमं
झणज्झणितमेखलास्खलिततारहारच्छटम् ।
2    426@2    इदं तरलकङ्कणावलिविशेषवाचालितं मनो हरति सुभ्रुवः किमपि
कन्दुकक्रीडितम् ॥ २४२६॥

2    427@1   अमन्दमत्तमातङ्ग आसाराभ्युदयान्वितः ।
2    427@2    इत्यादिलक्षणोपेतः स्कन्धावारः प्रशस्यते ॥ २४२७॥

2    428@1   अमन्दानन्दनिष्यन्दम् अपास्तान्यक्रियाक्रमम् ।
2    428@2    जगज्जन्मोत्सवे तस्याः पीतामृतमिवाभवत् ॥ २४२८॥

2    429@1   अमन्दानन्दानां गलदलघुसंतापविपदां पदाम्भोजद्वन्द्वं शिरसि
दधतामिन्दुशिरसः ।
2    429@2    कदा नः कालिन्दीसलिलशबलैरम्बरसरित् तरङ्गैरङ्गारीभवति
भवबन्धेन्धनचयः ॥ २४२९॥

2    430@1   अमन्यतासौ कुसुमेषु गर्भगं परागमन्धंकरणं वियोगिनाम् ।
2    430@2    स्मरेण मुक्तेषु पुरा पुरारये तदङ्गभस्मेव शरेषु संगतम् ॥ २४३०॥

2    431@1   अमरतरुकुसुमसौरभ- सेवनसम्पूर्णसकलकामस्य ।
2    431@2    पुष्पान्तरसेवेयं भ्रमरस्य विडम्बना महती ॥ २४३१॥

2    432@1   अमरयुवतिगीतोद्ग्रीवसारङ्गश‍ृङ्गो-
ल्लिखितशशिसुधाम्भःशाद्वलारामरम्याम् ।
2    432@2    सुरपतिगजगण्डस्रंसिदानाम्बुधारा प्रसवसुरभिमाशां वासवीयां नमामि
॥ २४३२॥

2    433@1   अमरीमुखसीधुमाधुरीणां लहरी काचन चातुरी कलानाम् ।
2    433@2    तरलीकुरुते मनो मदीयं मुरलीनादपरंपरा मुरारेः ॥ २४३३॥

2    434@1   अमरुककवित्वडमरुक- नादेन विनुह्नुता न संचरति ।
2    434@2    श‍ृङ्गारभणितिरन्या धन्यानां श्रवणविवरेषु ॥ २४३४॥

2    435@1   अमरैरमृतं न पीतमब्धेर्न च हालाहलमुल्बणं हरेण ।
2    435@2    विधिना निहितं खलस्य वाचि द्वयमेतद् बहिरेकमन्तरन्यत् ॥ २४३५॥

2    436@1   अमरैर्गतं मधुकरैश्चलितं प्रवरैः प्रयातमपि पद्मदृशाम् ।
2    436@2    विभवे गते सकलमेव गतं ध्रुवमेकमञ्चति यशः सरसः ॥ २४३६॥

2    437@1   अमर्त्याः सन्तु मर्त्या वा चेतनाः सन्त्वचेतनाः ।
2    437@2    दानमेव पुरस्कृत्य स्तूयन्ते भुवनैस्त्रिभिः ॥ २४३७॥

2    438@1   अमर्षिणा कृत्यमिव क्षमाश्रयं मदोद्धतेनेव हितं प्रियं वचः ।
2    438@2    बलीयसा तद्विधिनेव पौरुषं बलं निरस्तं न रराज जिष्णुना ॥ २४३८॥

2    439@1   अमर्षोपगृहीतानां मन्युसंतप्तचेतसाम् ।
2    439@2    परस्परापकारेण पुंसां भवति विग्रहः ॥ २४३९॥

2    440@1   अमलमृणालकाण्डकमनीयकपोलरुचेस्तरलसलीलनीलनलिनप्रतिफुल्लदृशः
।
2    440@2    विकसदशोकशोणकरकान्तिभृतः सुतनोर्मदलुलितानि हन्त ललितानि
हरन्ति मनः ॥ २४४०॥

2    441@1   अमलात्मसु प्रतिफलन्नभितस्तरुणीकपोलफलकेषु मुहुः ।
2    441@2    विससार सान्द्रतरमिन्दुरुचाम् अधिकावभासितदिशां निकरः ॥ २४४१॥

2    442@1   अमलीमसमच्छिद्रम् अक्रौर्यमतिसुन्दरम् ।
2    442@2    अदेयमप्रतिग्राह्यम् अहो ज्ञानं महाधनम् ॥ २४४२॥

2    443@1   अमात्यः शूर एव स्याद् युद्धसम्पन्न एव च ।
2    443@2    तस्मादपि भयं राज्ञः पश्य राज्यस्य योजनम् ॥ २४४३॥

2    444@1   अमात्यराष्ट्रदुर्गाणि कोशो दण्डश्च पञ्चमः ।
2    444@2    एताः प्रकृतयस्तज्ज्ञैर्विजिगीषोरुदाहृताः ॥ २४४४॥

2    445@1   अमात्याद्याः प्रकृतयो मित्रान्ता राज्यमुच्यते ।
2    445@2    अशेषराज्यव्यसनात् पार्थिवव्यसनं गुरु ॥ २४४५॥

2    446@1   अमात्ये दण्ड आयत्तो दण्डे वैनयिकी क्रिया ।
2    446@2    नृपतौ कोषराष्ट्रे तु दूते संधिविपर्ययौ ॥ २४४६॥

2    447@1   अमात्यैः कामवृत्तो हि राजा कापथमाश्रितः ।
2    447@2    निग्राह्यः सर्वथा सद्भिर्न निग्राह्यो निगृह्यसे ॥ २४४७॥

2    448@1   अमात्यो युवराजश्च भुजावेतौ महीपतेः ।
2    448@2    मन्त्री नेत्रं हि तद्भिन्न एतस्मिन्नपि तद्वधः ॥ २४४८॥

2    449@1   अमात्सर्यं बुधाः प्राहुर्दानं धर्मे च संयमम् ।
2    449@2    अवस्थितेन नित्यं च सत्येनामत्सरी भवेत् ॥ २४४९॥

2    450@1   अमानितं हि युध्येत कृतमानार्थसंग्रहम् ।
2    450@2    न विमानिमत्यर्थं प्रदीप्तक्रोधपावकम् ॥ २४५०॥

2    451@1   अमानुषं सत्त्वमन्तर्योगिनं प्रविशेद्यदि ।
2    451@2    वाय्वग्निधारणा चैनं देहसंस्थं विनिर्दहेत् ॥ २४५१॥

2    452@1   अमानेनापि भवता दानमानादिभिर्गुणैः ।
2    452@2    आश्रितः सर्व एवायं समानः क्रियते जनः ॥ २४५२॥

2    453@1   अमाययैव वर्तेत न कथंचन मायया ।
2    453@2    बुध्येतारिप्रयुक्तां च मायां नित्यं सुसंवृतः ॥ २४५३॥

2    454@1   अमावास्यामष्टमीं च पौर्णमासीं चतुर्दशीम् ।
2    454@2    ब्रह्मचारी भवेन्नित्यम् अप्यृतौ स्नातको द्विजः ॥ २४५४॥

2    455@1   अमितं मधु तत्कथा मम श्रवणप्राघुणकीकृता जनैः ।
2    455@2    मदनानलबोधने भवेत् खग धाय्या धिगधैर्यधारिणः ॥ २४५५॥

2    456@1   अमितः समितः प्राप्तैरुत्कर्षैर्हर्षद प्रभो ।
2    456@2    अहितः सहितः साधुयशोभिरसतामसि ॥ २४५६॥

2    457@1   अमितगुणोऽपि पदार्थो दोषेणैकेन निन्दितो भवति ।
2    457@2    निखिलरसायनमहितो गन्धेनोग्रेण लशुन इव ॥ २४५७॥

2    458@1   अमितद्युतिराकरात् प्रसूतिः परिशुद्धा च महामणेर्विशेषः ।
2    458@2    मकुटे चरणाङ्गुलीयके वा विनिवेशः पुनरस्य शिल्पितन्त्रम् ॥ २४५८॥

2    459@1   अमित्रं कुरुते मित्रं मित्रं द्वेष्टि हिनस्ति च ।
2    459@2    कर्म चारभते दुष्टं तमाहुर्मूढचेतसम् ॥ २४५९॥

2    460@1   अमित्रं कुरुते मित्रं मित्रं द्वेष्टि हिनस्ति च ।
2    460@2    शुभं वेत्त्यशुभं पापं भद्रं दैवहतो नरः ॥ २४६०॥

2    461@1   अमित्रं कुरुते मित्रं मित्रं द्वेष्टि हिनस्ति वः ।
2    461@2    मित्राणि तस्य नश्यन्ति अमित्रं नष्टमेव च ॥ २४६१॥

2    462@1   अमित्रं नैव मुञ्चेत ब्रुवन्तं करुणान्यपि ।
2    462@2    दुःखं तत्र न कुर्वीत हन्यात् पूर्वापकारिणम् ॥ २४६२॥

2    463@1   अमित्रमपि चेद्दीनं शरणैषिणमागतम् ।
2    463@2    व्यसने योऽनुगृह्णाति स वै पुरुषसत्तमः ॥ २४६३॥

2    464@1   अमित्रप्रमिता ह्येता गतश्रद्धाः सुदारुणः ।
2    464@2    मूलप्रवादेन विषं प्रयच्छन्ति जिघांसवः ॥ २४६४॥

2    465@1   अमित्रव्यसनान्मित्रम् उत्थितं यद्विरज्यति ।
2    465@2    अरिव्यसनसिद्ध्या तच्छत्रुणैव प्रसिध्यति ॥ २४६५॥

2    466@1   अमित्राणां वधे युक्तो मित्राणां संग्रहे रतः ।
2    466@2    त्रिवर्गफलभोक्ता तु राजा धर्मेण युज्यते ॥ २४६६॥

2    467@1   अमित्रादुन्नतिं प्राप्य नोन्नतोऽस्मीति विश्वसेत् ।
2    467@2    तस्मात् प्राप्योन्नतिं नश्येत् प्रावार इव कीटकः ॥ २४६७॥

2    468@1   अमित्रानपि कुर्वीत मित्रान्युपचयावहान् ।
2    468@2    अहिते वर्तमानानि मित्राण्यपि परित्यजेत् ॥ २४६८॥

2    469@1   अमित्रे विश्वासः श्वपचकरके सौमिकरसः कपाले गङ्गाम्भः
खलपरिषदङ्के सुजनता ।
2    469@2    परिक्षीणाचारे श्रुतमनुपनीते च निगमः स्वतःसिद्धां शुद्धिं त्यजति
विपरीतं च फलति ॥ २४६९॥

2    470@1   अमित्रो न विमोक्तव्यः कृपणं बह्वपि ब्रुवन् ।
2    470@2    कृपा तस्मिन् न कर्तव्या हन्यादेवापकारिणम् ॥ २४७०॥

2    471@1   अमित्रो मित्रतां याति मित्रं चापि प्रदुष्यति ।
2    471@2    सामर्थ्ययोगात् कार्याणां तद्गत्या हि सदा गतिः ॥ २४७१॥

2    472@1   अमी कारागारे निविडनलिनीनालनिगडैर्निबध्यन्तां हंसाः
प्रथमविसकन्दाङ्कुरभिदः ।
2    472@2    नवे वासन्तीनामुदयिनि वने गर्भकलिका- च्छिदो निर्धार्यन्तां
परभृतयुवानो मदकलाः ॥ २४७२॥

2    473@1   अमी तटसमीपनिर्झरतरङ्गरिङ्गत्पयो-
जडीकृतपटीरभूरुहकुटीरसंचारिणः ।
2    473@2    मनो विधुरयन्ति मे मलयमेखलामेदुराः दुरासदवनप्रियप्रियतमारुता
मारुताः ॥ २४७३॥

2    474@1   अमी तिलाः तैलिक नूनमेतां स्नेहादवस्थां भवतोपनीताः ।
2    474@2    द्वेषोऽभविष्यद्यदमीषु नूनं तदा न जाने किमिवाकरिष्यः ॥ २४७४॥

2    475@1   अमी पानकरम्भाभाः सप्तापि जलराशयः ।
2    475@2    त्वद्यशोराज हंसस्य पञ्जरं भुवनत्रयम् ॥ २४७५॥

2    476@1   अमी पुरस्थाः सकलाः सुनिद्रिता न नूपुरं मुञ्च सुखेन यास्यसि ।
2    476@2    व्रजत्यपि श्रीपतिरङ्घ्रिमाश्रितं हरे तवाख्यातिरियं भविष्यति ॥ २४७६॥

2    477@1   अमी पृथुस्तम्बभृतः पिशङ्गतां गता विपाकेन फलस्य शालयः ।
2    477@2    विकासि वप्राम्भसि गन्धसूचितं नमन्ति निघ्रातुमिवास्यतोत्पलम् ॥ २४७७॥

2    478@1   अमीभिः संसिक्तेस्तव किमु फलं वारिदघटे यदेतेऽपेक्षन्ते
सलिलमवटेभ्योऽपि तरवः ।
2    478@2    अयं युक्तो व्यक्तं ननु सुखयितुं चातकशिशुर्यदेष ग्रीष्मेऽपि
स्पृहयति न पाथस्त्वदपरान् ॥ २४७८॥

2    479@1   अमीभिराकण्ठमभोजि तद्गृहे तुषारधारामृदितेव शकरा ।
2    479@2    हयद्विषद्वष्कयणीपयः सुतं सुधाह्रदात् पङ्कमिवोद्धृतं दधि
॥ २४७९॥

2    480@1   अमी व्यर्थारम्भा दुरधिगमभूभृत्परिसरे विषक्ता लक्ष्यन्ते वयमिव
हताशा जलधराः ।
2    480@2    ममेवान्तश्चेष्टाविफलविपुलाकारविभवाः स्वभूमौ यान्तीमाः
परिणतिमसंख्याश्च सरितः ॥ २४८०॥

2    481@1   अमी शिरीषप्रसवावतंसाः प्रभ्रंशिनो वारिविहारिणीनाम् ।
2    481@2    पारिप्लवाः स्रोतसि निम्नगायाः शैवाललोलांश्छलयन्ति मीनान् ॥ २४८१॥

2    482@1   अमीषां जन्तूनां कतिपयनिमेषस्थितिजुषां वियोगे धीराणां क इह
परितापस्य विषयः ।
2    482@2    क्षणादुत्पद्यन्ते विलयमपि यान्ति क्षणममी न केऽपि स्थातारः
सुरगिरिपयोधिप्रभृतयः ॥ २४८२॥

2    483@1   अमीषां प्राणानां तुलितबिसिनीपत्रपयसां कृते किं
नास्माभिर्विगलितविवेकैर्व्यवसितम् ।
2    483@2    यदाढ्यानामग्रे द्रविणमदनिःसंज्ञमनसां कृतं
वीतव्रीडैर्निजगुणकथापातकमपि ॥ २४८३॥

2    484@1   अमीषां मञ्जुश्रीरुचिरवदनश्रीकृतरुचां श्रुतं नो नामापि क्व नु
खलु हिमांशुप्रकृतयः ।
2    484@2    ममाभ्यर्णे धार्ष्ट्याच्चरति पुनरिन्दीवरमिति क्रुधेवेदं प्रान्तारुणमवतु
वो लोचनयुगम् ॥ २४८४॥

2    485@1   अमीषां मण्डलाभोगः स्तनानामेव शोभते ।
2    485@2    येषामुपेत्य सोत्कम्पा राजानोऽपि करप्रदाः ॥ २४८५॥

2    486@1   अमीषां मोहाद्वा धरणिधरचूडाञ्चलभुवाम् अभाग्याद्वा
कैश्चिन्मरकतमणिश्चेन्न गणितः ।
2    486@2    तथासौ रथ्यायामपि निपतितः किं न कुरुते समुन्मीलन्नीलद्युतिलहरिलिप्ता
इव दिशः ॥ २४८६॥

2    487@1   अमीषामामोदप्रणयसुभगं संगतमभूत् प्रसूनैरुन्निद्रैः सह बहुभिरेव
प्रतिवनम् ।
2    487@2    उदन्या न क्वापि व्यरमदरविन्दे परममी पिबन्ति स्वच्छन्दं रसमुदरपूरं
मधुलिहः ॥ २४८७॥

2    488@1   अमीषामारूढप्रसवविवराणां मधुलिहां ध्वनिः पान्थस्त्रीणां प्रसरति
वियोगज्वर इव ।
2    488@2    द्रुमालीनां यूनोर्मन इव सरागं किसलयं परागः पुष्पाणां पतति
मदनस्येव विशिखः ॥ २४८८॥

2    489@1   अमीषामुष्णांशोः किरणनिकराणां परिचयात् सरस्तीक्ष्णं माभूस्तव किल
निसर्गः शिशिरिमा ।
2    489@2    दुरात्मानो ह्येते कतिपयपयोबिन्दुरसिकान् निरस्यन्तः पान्थांस्त्वयि किमपि
शोषं विदधति ॥ २४८९॥

2    490@1   अमी समुद्धूतसरोजरेणुना हृता हृतासारकणेन वायुना ।
2    490@2    उपागमे दुश्चरिता इवापदां गतिं न निश्चेतुमलं शिलीमुखाः ॥ २४९०॥

2    491@1   अमी हि वस्त्रान्तनिरुद्धवक्त्राः प्रयान्ति मे दूरतरं वयस्याः ।
2    491@2    परोऽपि बन्धुः सुखसंस्थितस्य मित्रं न कश्चिद् विषमस्थितस्य
॥ २४९१॥

2    492@1   अमी हि वृक्षाः फलपुष्पशोभिताः कठोरनिष्पन्दलतोपवेष्टिताः ।
2    492@2    नृपाज्ञया रक्षिजनेन पालिता नराः सदारा इव यान्ति निर्वृतिम् ॥ २४९२॥

2    493@1   अमी हेलोन्मेषव्यसनिषु पलाशेषु परितः पिबन्ति स्वच्छन्दं मधु
मधुलिहो माद्यति जनः ।
2    493@2    अयं च प्रत्यग्रं दशति सहकारं परभृतो यदीदं मर्मान्तर्विदलति
क एष व्यतिकरः ॥ २४९३॥

2    494@1   अमुं कालक्षेपं त्यज जलद गम्भीरमधुरैः किमेभिर्निर्घोषैः सृज
झटिति झात्कारि सलिलम् ।
2    494@2    अये पश्यावस्थामकरुणसमीरव्यतिकर-
स्फुरद्दावज्वालावलिजटिलमूर्तेर्विटपिनः ॥ २४९४॥

2    495@1   अमुं पुरः पश्यसि देवदारुं पुत्रीकृतोऽसौ वृषभध्वजेन ।
2    495@2    यो हेमकुम्भस्तननिःसृतानां स्कन्दस्य मातुः पयसां रसज्ञः ॥ २४९५॥

2    496@1   अमुं सहासप्रहितेक्षणानि व्याजार्धसंदर्शितमेखलानि ।
2    496@2    नालं विकर्तुं जनितेन्द्रशङ्कं सुराङ्गनाविभ्रमचेष्टितानि ॥ २४९६॥

2    497@1   अमुक्तां भूषयन्तु स्वां तनुं संसारसिन्धुगैः ।
2    497@2    मणिकर्णी ताम्रपर्णी मुक्तिमुक्ताफलैर्जनाः ॥ २४९७॥

2    498@1   अमुद्रकुमुदत्विषः स्फुरितफेनलक्ष्मीस्पृशो मरालकुलविभ्रमाः
शफरफाललीलाभृतः ।
2    498@2    जयन्ति गिरिजापतेस्तरलमौलिमन्दाकिनी-
तरङ्गचयचुम्बिनस्तुहिनदीधितेरंशवः ॥ २४९८॥

2    499@1   अमुद्रोऽपि वरं कूपः समुद्रेणापि तेन किम् ।
2    499@2    सुस्वादु सलिलं यत्र पीयते पथिकैः पथि ॥ २४९९॥

2    500@1   अमुना मरुकूपेन के के नाम न वञ्चिताः ।
2    500@2    रुदत्पथिकनेत्राम्बुपिच्छिलप्रान्तभूमिना ॥ २५००॥

2    501@1   अमुना यमुनाजलकेलिकृता सहसा तरसा परिरभ्य भृता ।
2    501@2    हरिणा हरिणी मृगनेत्रवती नवयौवनयौवनभारवती ॥ २५०१॥

2    502@1   अमुनैव कषायितस्तनी सुभगेन प्रियगात्रभस्मना ।
2    502@2    नवपल्लवसंस्तरे यथा रचयिष्यामि तनुं विभावसौ ॥ २५०२॥

2    503@1   अमुनैव पथागतागतं कृतवानद्य मनोहरो हरिः ।
2    503@2    सखि दुर्जनभीतया मया हतया हन्त चिरं न वीक्षितः ॥ २५०३॥

2    504@1   अमुष्मिन्नारामे तरुभिरभिरामे विटपिनः स्फुटं नृत्यद्भृङ्गी
विविधनवसंगीतकलनात् ।
2    504@2    परानन्दैः पूर्णाः क इव तव वर्णावलिपद- क्रमश्रोता वेत्ता द्विजवर
शुक श्राम्यसि कुतः ॥ २५०४॥

2    505@1   अमुष्मिन्नुद्यानद्रुमकुहरनीरन्ध्रभरिते तमःखण्डे
पिण्डीकृतबहलकालायसघने ।
2    505@2    यतामद्यास्माकं कथमपि पुरोन्यस्तचरणं निमेषेऽप्युन्मेषे नहि नहि
विशेषो नयनयोः ॥ २५०५॥

2    506@1   अमुष्मिन्नुद्याने विहगखल एष प्रतिकलं विलोलः काकोलः क्वणति खलु
यावत् कटुतरम् ।
2    506@2    सखे तावत् कीर द्रढय हृदि वाचं च सकलां न मौनेन न्यूनो
भवति गुणभाजां गुणगणः ॥ २५०६॥

2    507@1   अमुष्मिन् पञ्चेषोस्त्रिभुवनजिगीषोः सहचरे मुखं रात्रेरत्रेस्तनुभुवि
रहश्चुम्बति सति ।
2    507@2    ज्वलन्तीर्ष्यारोषोदयमयतयेवोषधिलताः पतद्भृङ्गीभङ्ग्या दधति
कुमुदिन्यः कलुषताम् ॥ २५०७॥

2    508@1   अमुष्मिन् संनद्धे जलमुचि समभ्यस्य कतिचित् ककारान्
पर्यन्तद्विगुणमतरेफप्रसविनः ।
2    508@2    स माद्यन्दात्यूहश्चलविपुलकण्ठः प्रसरति क्रमोदञ्चत्तारः
क्रमवशनमन्मन्दमधुरः ॥ २५०८॥

2    509@1   अमुष्मिन् संसारे परिकलितसारेतरतया तदा विद्योत्कर्षः परिणतिमुपैति
श्रुतिविदाम् ।
2    509@2    यदा मन्दाकिन्या मधुरवमरालीकलकल- प्रणालीवाचाले परिसरतटे यान्ति
दिवसाः ॥ २५०९॥

2    510@1   अमुष्मिंल्लावाण्यामृतसरसि नूनं मृगदृशः स्मरः शर्वप्लुष्टः
पृथुजघनभागे निपतितः ।
2    510@2    यदङ्गाङ्गाराणां प्रथमपिशुना नाभिकुहरे शिखा धूमस्येयं परिणमति
रोमावलिवपुः ॥ २५१०॥

2    511@1   अमुष्मै चौराय प्रतिनिहतमृत्युप्रतिभिये प्रभुः प्रीतः
प्रादादुपरितनपादद्वयकृते ।
2    511@2    सुवर्णानां कोटीर्दश दशनकोटिक्षतगिरीन् गजेन्द्रानप्यष्टौ
मदमुदितकूजन्मधुलिहः ॥ २५११॥

2    512@1   अमुष्य दोर्भ्यामरिदुर्गलुण्ठने ध्रुवं गृहीतार्गलदीर्घपीनता ।
2    512@2    उरःश्रिया तत्र च गोपुरस्फुरत्- कपाटदुर्धर्षतिरःप्रसारिता ॥ २५१२॥

2    513@1   अमुष्य धीरस्य जयाय साहसी तदा खलु ज्यां विशिखैः सनाथयन् ।
2    513@2    निमज्जयामास यशांसि संशये स्मरस्त्रिलोकीविजयार्जितान्यपि ॥ २५१३॥

2    514@1   अमुष्य मुषिता लक्ष्मीश्चक्षुषेति न नूतनम् ।
2    514@2    न वेद्मि कथयत्यस्याः कर्णे लग्नं किमुत्पलम् ॥ २५१४॥

2    515@1   अमुष्य विद्या रसनाग्रनर्तकी त्रयीव नीताङ्गगुणेन विस्तरम् ।
2    515@2    अगाहताष्टादशतां जिगीषया नवद्वयद्वीपपृथग्जयश्रियाम् ॥ २५१५॥

2    516@1   अमुष्यां संक्रान्तौ तव तरुणि तारुण्यतरणे स्मरो दाता
देवस्त्रिवलितटिनीतीरनिकटे ।
2    516@2    अमू ते वक्षोजौ सखि सुघटितौ हाटकघटौ महादानं कस्मै वद भवतु
सारङ्गनयने ॥ २५१६॥

2    517@1   अमुष्या लावण्यं मृदुलमृदुलानप्यवयवान् मनोलौल्यं धातुः करकठिनतां
मे विमृशति ।
2    517@2    पदं चित्ते धत्ते मतिरिति पुरा पङ्कजभुवा ध्रुवं कल्याणीयं
कलितसुकृतैरेव रचिता ॥ २५१७॥

2    518@1   अमुष्योर्वीभर्त्तुः प्रसृमरचमूसिन्धुरभवैरवैमि प्रारब्धे
वमथुभिरवश्यायसमये ।
2    518@2    न कम्पन्तामन्तः प्रतिनृपभटा म्लायतु न तद् वधूवक्त्राम्भोजं भवतु
न स तेषां कुदिवसः ॥ २५१८॥

2    519@1   अमूनि गच्छन्ति युगानि न क्षणः कियत् सहिष्ये न हि मृत्युरस्ति मे ।
2    519@2    स मां न कान्तः स्फुटमन्तरुज्झिता न तं मनस्तच्च न कायवायवः
॥ २५१९॥

2    520@1   अमूर्खो यो मनुष्याणां मन्युसंतप्तचेतसाम् ।
2    520@2    परस्परोपकारेण पुंसां भवति विग्रहः ॥ २५२०॥

2    521@1   अमूर्हि भित्त्वा जलदान्तराणि पङ्कान्तराणीव मृणालसूच्यः ।
2    521@2    पतन्ति चन्द्रव्यसनाद्विमुक्ता दिवोऽश्रुधारा इव वारिधाराः ॥ २५२१॥

2    522@1   अमूल्यस्य मम स्वर्णतुलाकोटिद्वयं कियत् ।
2    522@2    इति कोपादिवाताम्रं पादयुग्मं मृगीदृशः ॥ २५२२॥

2    523@1   अमृतं किरति हिमांशुर्विषमेव फणी समुद्गिरति ।
2    523@2    गुणमेव वक्ति साधुर्दोषमसाधुः प्रकाशयति ॥ २५२३॥

2    524@1   अमृतं चैव मृत्युश्च द्वयं देहे प्रतिष्ठितम् ।
2    524@2    मृत्युमापद्यते मोहात् सत्येनापद्यतेऽमृतम् ॥ २५२४॥

2    525@1   अमृतं तदधरबिम्बे वचनेष्वमृतं विलोकनेऽप्यमृतम् ।
2    525@2    अमृतभृतौ कुचकुम्भौ सत्यं सा सृष्टिरपरैव ॥ २५२५॥

2    526@1   अमृतं दुर्लभं न् णां देवानामुदकं तथा ।
2    526@2    पित् णां दुर्लभः पुत्रस्तक्रं शक्रस्य दुर्लभम् ॥ २५२६॥

2    527@1   अमृतं नाम यत् सन्तो मन्त्रजिह्वेषु जुह्वति ।
2    527@2    शोभैव मन्दरक्षुब्धक्षुभिताम्भोधिवर्णना ॥ २५२७॥

2    528@1   अमृतं भुज्यते विद्ये भवतीमाश्रितैः परम् ।
2    528@2    अन्ये तु बत दूयन्ते संसरन्त इतस्ततः ॥ २५२८॥

2    529@1   अमृतं शिशिरे वह्निरमृतं क्षीरभोजनम् ।
2    529@2    अमृतं गुणवद्भार्या अमृतं बालभाषितम् ॥ २५२९॥

2    530@1   अमृतं शिशिरे वह्निरमृतं प्रियदर्शनम् ।
2    530@2    अमृतं राजसंमानम् अमृतं क्षीरभोजनम् ॥ २५३०॥

2    531@1   अमृतं शिशिरे वह्निरमृतं बालभाषणम् ।
2    531@2    अमृतं स्वप्रिया भार्या ह्यमृतं स्वामिगौरवम् ॥ २५३१॥

2    532@1   अमृतं शिशिरे वह्निरमृतं स्वामिगौरम् ।
2    532@2    भार्यामृतं गुणवती धारोष्णममृतं पयः ॥ २५३२॥

2    533@1   अमृतं सद्गुणा भार्या अमृतं बालभाषितम् ।
2    533@2    अमृतं राजसंमानम् अमृतं मानभोजनम् ॥ २५३३॥

2    534@1   अमृतजलधेः पायं पायं पयांसि पयोधरः किरति करकास्ताराकारा यदि
स्फटिकावनौ ।
2    534@2    तदिह तुलनामानीयन्ते क्षणं कठिनाः पुनः सततममृतस्यन्दोद्गारा
गिरः प्रतिभावताम् ॥ २५३४॥

2    535@1   अमृतद्रवमाधुरीधुरीणां गिरमाकर्ण्य कुरङ्गलोचनायाः ।
2    535@2    मुहुरभ्यसनं कषायकण्ठी कलकण्ठी कुरुते कुहूरुतेन ॥ २५३५॥

2    536@1   अमृतद्रवैर्विदधदब्जदृशाम् अपमार्गमोषधिपतिः स्म करैः ।
2    536@2    परितो विसर्पि परितापि भृशं वपुषोऽवतारयति मानविषम् ॥ २५३६॥

2    537@1   अमृतनिधानं रुचिरं संतापनिवर्तते सदा निरतम् ।
2    537@2    चन्द्रमुखं तव सुन्दरि सुस्मितभासा विकासते परितः ॥ २५३७॥

2    538@1   अमृतमधुरैः काञ्चीनादैः कृताभयडिण्डिमे
त्रिवलिलहरीलावण्याम्भःकणोत्करकर्बुरे ।
2    538@2    विषमनयनज्वालाजालावलीढपराक्रमो लुठति मदनस्तन्वङ्गीनां
नितम्बशिलातले ॥ २५३८॥

2    539@1   अमृतममृतं कः संदेहो मधून्यपि नान्यथा मधुरमधिकं चूतस्यापि
प्रसन्नरसं फलम् ।
2    539@2    सकृदपि पुनर्मध्यस्थः सन् रसान्तरविज्जनो वदतु यदिहान्यत्स्वादु स्यात्
प्रियादशनच्छदात् ॥ २५३९॥

2    540@1   अमृतममृतं चन्द्रं चन्द्रं रतिं च रतिं तथा प्रथितमतयः
कामं ब्रूयुर्मधूनि मधून्यपि ।
2    540@2    यदि न सुभगास्पर्शामोदं विना प्रमुदे ततः सकलमकलं तेषां व्यूहं
ब्रवीमि पुनः प्रिये ॥ २५४०॥

2    541@1   अमृतममृतं चन्द्रश्चन्द्रस्तथाम्बुजमम्बुजं रतिरपि रतिः कामः
कामो मधूनि मधून्यपि ।
2    541@2    इति न भजते वस्तु प्रायः परस्परसंकरं तदियमबला धत्ते लक्ष्मीं
कथं सकलात्मिकाम् ॥ २५४१॥

2    542@1   अमृतमयमनङ्गक्ष्मारुहस्यालवालं मृतदिवसकपालं कालकापालिकस्य ।
2    542@2    जयति मकरकेतोः शाणचक्रं शराणाम् अमरपुरपुरन्ध्रीदर्पणः
श्वेतभानुः ॥ २५४२॥

2    543@1   अमृतरसविसरवितरण- मरणोत्तारितसुरे सति पयोधौ ।
2    543@2    कस्य स्फुरन्ति हृदये ग्रीष्मतडाका भुवि वराकाः ॥ २५४३॥

2    544@1   अमृतरससारभूतः सकलकलो मकरकेतुसर्वस्वम् ।
2    544@2    अखिलजननयनसुखकृत् कथमिन्दुर्वासरेऽभ्युदितः ॥ २५४४॥

2    545@1   अमृतवचनलीलाविभ्रमैरन्नपानं रचय चतुर कीर भ्रान्तचित्तेषु
तेषु ।
2    545@2    अकलितपरसेवातापपापः पिकोऽसौ भजतु विपिनवाटीमेष पीयूषकण्ठः
॥ २५४५॥

2    546@1   अमृतसिक्तमिवाङ्गमिदं यदि भवति तन्वि तवाद्भुतवीक्षितैः ।
2    546@2    अधरमिन्दुकरादपि शुभ्रयन्त्यरुणयन्त्यरुणादपि किं दृशम् ॥ २५४६॥

2    547@1   अमृतस्यन्दिकिरणश्चन्द्रमा नामतो मतः ।
2    547@2    अन्य एवायमर्थात्मा विषनिष्यन्दिदीधितिः ॥ २५४७॥

2    548@1   अमृतस्यन्दिनं कश्चित् कृष्णमेघं द्विजः स्मरन् ।
2    548@2    उदन्यया न वेशन्तम् उदन्वन्तं च वीक्षते ॥ २५४८॥

2    549@1   अमृतस्य प्रवाहैः किं कायक्षालनसंभवैः ।
2    549@2    चिरान्मित्रपरिष्वङ्गो योऽसौ मूल्यविवर्जितः ॥ २५४९॥

2    550@1   अमृतस्येव कुण्डानि सुखानामिव राशयः ।
2    550@2    रतेरिव निधानानि योषितः केन निर्मिताः ॥ २५५०॥

2    551@1   अमृतस्येव तृप्येत अपमानस्य योगवित् ।
2    551@2    विषवच्च जुगुप्सेत संमानस्य सदा द्विजः ॥ २५५१॥

2    552@1   अमृतस्येव संतृप्येद् अवमानस्य वै द्विजः ।
2    552@2    सुखं ह्यवमतः शेते योऽवमन्ता स नश्यति ॥ २५५२॥

2    553@1   अमृतांशोः किरणेभ्यो- ऽजायत वृद्धिर्महोदधेरुदरे ।
2    553@2    कथयन्ति हारमणयो हृदि तापमुषः स्पृशन्तोऽपि ॥ २५५३॥

2    554@1   अमृतात्मनि पद्मानां द्वेष्टरि स्निग्धतारके ।
2    554@2    मुखेन्दौ तव सत्यस्मिन् अपरेण किमिन्दुना ॥ २५५४॥

2    555@1   अमृतादमृतं न तावकाद् अपरं यत् त्रिपुरारिरादरात् ।
2    555@2    अवलम्ब्य शिरःस्थलेन तद् धृतहालाहाल एष जीवति ॥ २५५५॥

2    556@1   अमृताध्मातजीमूतस्निग्धसंहननस्य ते ।
2    556@2    परिष्वङ्गीय वात्सल्याद् अयमुत्कण्ठते जनः ॥ २५५६॥

2    557@1   अमृताप्यायिनां न् णां संतोषो नैव जायते ।
2    557@2    गावस्तृणमिवारण्ये प्रार्थयन्ति नवं नवम् ॥ २५५७॥

2    558@1   अमृतायतामिति वदेत् पीते भुक्ते क्षुते च शतं जीव ।
2    558@2    छोटिकया सह जृम्भा- समये स्यातां चिरायुरानन्दौ ॥ २५५८॥

2    559@1   अमृता विगतप्राणा सान्तः शल्याकृतव्रणा ।
2    559@2    अबद्धा निश्चलेवास्ते कूटसंस्थे मृगे मृगी ॥ २५५९॥

2    560@1   अमृतोत्प्रेक्षणे चारुरशेषजनसज्जनः ।
2    560@2    कविर्गरुडवन्मान्य इन्द्रवज्रादिवृत्तकृत् ॥ २५६०॥

2    561@1   अमृतोन्मथितैः सुवर्णचूर्णैर्मृदमुत्पाद्य निधाय नाभिचक्रे ।
2    561@2    अकरोन्नवरोमराजियष्ट्या कुचकुम्भौ कुसुमेषुकुम्भकारः ॥ २५६१॥

2    562@1   अमेध्यपूर्णे कृमिजालसंकुले स्वभावदुर्गन्धिनि शौचवर्जिते ।
2    562@2    कलेवरे मूत्रपुरीषभाजने रमन्ति मूढा विरमन्ति पण्डिताः ॥ २५६२॥

2    563@1   अमेयो मितलोकस्त्वम् अनर्थी प्रार्थनावहः ।
2    563@2    अजितो जिष्णुरत्यन्तम् अव्यक्तो व्यक्तकारणम् ॥ २५६३॥

2    564@1   अमोघक्रोधहर्षस्य स्वयं कृत्यान्ववेक्षिणः ।
2    564@2    आत्मप्रत्ययकोशस्य वसुधेयं वसुंधरा ॥ २५६४॥

2    565@1   अमोघा वासरे विद्युद् अमोघं निशि गर्जितम् ।
2    565@2    अमोघा मुनीनां वाणी अमोघं देवदर्शनम् ॥ २५६५॥

2    566@1   अमौक्तिकमसौवर्णं ब्राह्मणानां विभूषणम् ।
2    566@2    देवतानां पित् णां च भागो येन प्रदीयते ॥ २५६६॥

2    567@1   अम्बरं विनयतः प्रियपाणेर्योषितश्च करयोः कलहस्य ।
2    567@2    वारणामिव विधातुमभीक्ष्णं कक्ष्यया च वलयैश्च शिशिञ्जे ॥ २५६७॥

2    568@1   अम्बरं स्तिमितमम्बुधारया व्यक्त एष परितः पयोधरः ।
2    568@2    प्रावृषा किमपि लज्जमानया मीलिते रविविधूविलोचने ॥ २५६८॥

2    569@1   अम्बरमनूरुलङ्घ्यं वसुंधरा सापि वामनैकपदा ।
2    569@2    अब्धिरपि पोतलङ्घ्यः सतां मनः केन तुल्यं स्यात् ॥ २५६९॥

2    570@1   अम्बरमपनय मुग्धे व्रजतु विकाशं दिगम्बरता ।
2    570@2    हारावलिसुरतटिनी नखशशिमण्डलस्य कुचशम्भोः ॥ २५७०॥

2    571@1   अम्बरमम्बुनि पत्रमरातिः पीतमहीनगणस्य ददाह ।
2    571@2    यस्य वधूस्तनयं गृहमब्जा पातु स वो हरलोचनवह्निः ॥ २५७१॥

2    572@1   अम्बरमेष रमण्यै यामिन्यै वासरः प्रेयान् ।
2    572@2    अधिकं ददौ निजाङ्काद् अथ संकुचितः स्वयं तस्थौ ॥ २५७२॥

2    573@1   अम्बरविपिनमिदानीं तिमिरवराहोऽवगाहते जलधेः ।
2    573@2    रोमसु यदस्य लग्नास्तारकजलबिन्दवो भान्ति ॥ २५७३॥

2    574@1   अम्बरान्तमवलम्बितुकामम् अन्ध्यया समभिवीक्ष्य तु कामम् ।
2    574@2    अन्धकारमथ गम्य तनूनं लज्जयेव निरगम्यत नूनम् ॥ २५७४॥

2    575@1   अम्बरेऽम्बुभरलम्बिपयोदे मत्तबर्हिरुचिरेऽद्रिनितम्बे ।
2    575@2    पुष्पधामनि कदम्बकदम्बे का गतिः पथिक कालविलम्बे ॥ २५७५॥

2    576@1   अम्ब श्राम्यसि तिष्ठ गोरसमहं मथ्नामि मन्थानकं प्रालम्ब्य
स्थितमीश्वरं सरभसं दीनाननो वासुकिः ।
2    576@2    सासूयं कमलालया सुरगणः सानन्दमुद्यद्भयं राहुः प्रैक्षत यं स
वोऽस्तु शिवदो गोपालबालो हरिः ॥ २५७६॥

2    577@1   अम्बा कुप्यति तात मूर्ध्नि विधृता गङ्गेयमुत्सृज्यतां विद्वन् षण्मुख
का गतिर्मम चिरं मूर्ध्नि स्थिताया वद ।
2    577@2    कोपावेशवशादशेषवदनैः प्रत्युत्तरं दत्तवान् अम्भोधिर्जलधिः
पयोधिरुदधिर्वारां निधिर्वारिधिः ॥ २५७७॥

2    578@1   अम्बा तुष्यति न मया न स्नुषया सापि नाम्बया न मया ।
2    578@2    अहमपि न तया न तया वद राजन् कस्य दोषोऽयम् ॥ २५७८॥

2    579@1   अम्बामथार्घजलपात्रभृतं निरीक्ष्य दूरादपासरदसौ जनता विहस्ता ।
2    579@2    पूर्णादिवान्धतमसानि तुषारकान्तेरार्यात् पृथग्जनशतानि हि संभ्रमन्ति
॥ २५७९॥

2    580@1   अम्बायाश्च पितुश्च सद्गुणगणो यस्मिन्नभिव्यज्यते तस्मिन् स्वप्रतिबिम्बितेव
निखिला सैवाकृतिः सा द्युतिः ।
2    580@2    सा वाणि विनयः स एव सहजः पुण्यानुभावः स च श्लाघायाः सदनं
सुखस्य वसतिस्तेनैव पुत्री पिता ॥ २५८०॥

2    581@1   अम्बा येन सरस्वती सुतवती तस्यार्पयन्ती रसान् नानाचाटुमुखी स दुर्लडितवान्
खेलाभिरुच्छृङ्खलः ।
2    581@2    जिह्वादुर्व्यसनैरुपद्रवरुजः कुर्वन्ति ये दुःसुताम् तान् दृष्ट्वार्थमितस्ततो
निखनति स्वं निःस्वमातन्वती ॥ २५८१॥

2    582@1   अम्बा शेतेऽत्र वृद्धा परिणतवयसामग्रणीरत्र तातो
निःशेषागारकर्मश्रमशिथिलतनुः कुम्भदासी तथेह ।
2    582@2    अस्मिन् पापाहमेका कतिपयदिवसप्रोषितप्राणनाथा पान्थायेत्थं युवत्या
कथितमभिमतं व्याहृतिव्याजपूर्वम् ॥ २५८२॥

2    583@1   अम्बुजमम्बुनि जातं नहि दृष्टं जातमम्बुजादम्बु ।
2    583@2    अधुना तद्विपरीतं चरणसरोजाद्विनिर्गता गङ्गा ॥ २५८३॥

2    584@1   अम्बुजमम्बुनि मग्नं त्रासादाकाशमाश्रितश्चन्द्रः ।
2    584@2    सम्प्रति कः परिपन्थी यं प्रति कोपारुणं वदनम् ॥ २५८४॥

2    585@1   अम्बुदः कृतपदो नभस्तले तोयपूरपरिपूरितोदधिः ।
2    585@2    गोष्पदस्य भरणेऽप्मशक्तिमान् इत्यसत्यमभिधीयते कथम् ॥ २५८५॥

2    586@1   अम्बुधेरुदगमद्विधुभङ्ग्या नूनमौर्वशिखिभास्मनपिण्डः ।
2    586@2    यत्किलास्य घटते नहि तृप्तिः खण्डिताजनदृगम्बुसरिद्भिः ॥ २५८६॥

2    587@1   अम्बेयं नेयमम्बा नहि खरकपिशं श्मश्रु तस्या मुखार्धे तातोऽयं
नैष तातः स्तनमुरसि पितुर्दृष्टवान्नाहमत्र ।
2    587@2    केयं कोऽयं किमेतद्युवतिरथ पुमान् वस्तु किं स्यात् तृतीयं शंभोः
संवीक्ष्य रूपादपसरति गुहः शङ्कितः पातु युष्मान् ॥ २५८७॥

2    588@1   अम्भः कर्दमतामुपैति सहसा पङ्कद्रवः पांशुतां
पांशुर्वारणकर्णतालपवनैर्दिक्प्रान्तनीहारताम् ।
2    588@2    निम्नत्वं गिरयः समं विषमतां शून्यं जनस्थानकं निर्याते त्वयि
राज्यपाल भवति त्यक्तस्वभावं जगत् ॥ २५८८॥

2    589@1   अम्भः कुम्भाम्भोरुह- चामरभृङ्गारहेमरूप्याणि ।
2    589@2    फलताम्बूलवराम्बर- मदिरामीनाज्यभोज्यानि ॥ २५८९॥

2    590@1   अम्भःसंभृतिमन्थराम्बुदरवैः शालूरगर्जाभर-
प्रारब्धप्रियविप्रयुक्तयुवतीजीवग्रहे भीषणाः ।
2    590@2    विद्युद्दन्तुरितान्धकारपटला गाम्भीर्यबद्धारव- स्थैर्योन्मूलनशक्तयः
कथममी निर्यान्ति वर्षानिशाः ॥ २५९०॥

2    591@1   अम्भसः परिमाणेन उन्नतं कमलं भवेत् ।
2    591@2    स्वस्वामिना बलवता भृत्यो भवति गर्वितः ॥ २५९१॥

2    592@1   अम्भसः प्रसृतीरष्टौ रवावनुदिते पिबेत् ।
2    592@2    वातपित्तकफान् हत्वा जीवेद्वर्षशतं सुखी ॥ २५९२॥

2    593@1   अम्भसा भिद्यते सेतुस्तथा मन्त्रोऽप्यरक्षितः ।
2    593@2    पैशुन्याद् भिद्यते स्नेहो वाग्भिर्भिद्येत कातरः ॥ २५९३॥

2    594@1   अम्भसा शममायाति मुष्टिमेयशिखः शिखी ।
2    594@2    प्रवृद्धोऽधःस्थितैः पश्चात् संतप्तैरेव दृश्यते ॥ २५९४॥

2    595@1   अम्भसि तरणिसुतायाः स्तम्भिततरणिः स देवकीसूनुः ।
2    595@2    आतरविरहितगोप्याः कातरमुखमीक्षते स्मेरः ॥ २५९५॥

2    596@1   अम्भस्तत्त्वं भूमितत्त्वं च वायोस्तत्त्वं तेजस्तत्त्वमाकाशतत्त्वम् ।
2    596@2    पञ्चैतानि प्राणवायुं मिलित्वा नाडीयुग्मे प्राणिनां संचरन्ति ॥ २५९६॥

2    597@1   अम्भांसि जलजन्तूनां दुर्गं दुर्गनिवासिनाम् ।
2    597@2    स्वभूमिः श्वापदादीनां राज्ञां सैन्यं परं बलम् ॥ २५९७॥

2    598@1   अम्भोजगर्भसुकुमारतनुस्तदासौ कण्ठग्रहे प्रथमरागघने विलीय ।
2    598@2    सद्यः पतन्मदनमार्गणरन्ध्रमार्गैर्मन्ये मम प्रियतमा हृदयं
प्रविष्टा ॥ २५९८॥

2    599@1   अम्भोजपत्रायतलोचनानाम् अम्भोधिदीर्घास्विह दीर्घिकासु ।
2    599@2    समागतानां कुटिलैरपाङ्गैरनङ्गबाणैः प्रहता युवानः ॥ २५९९॥

2    600@1   अम्भोजप्रकरोऽथ केतककुलं कुन्दोत्करः कैरव- व्रातो मल्लिगणोऽथ
चम्पकचयो जातीगणो वाथवा ।
2    600@2    नो चेदादरमातनोति पिक तत्खेदं वृथा मा कृथा यस्मात् क्वापि कदापि
कोऽपि भविता यस्त्वद्गुणं ज्ञास्यति ॥ २६००॥

2    601@1   अम्भोजाक्ष्याः पुरवनलता धाम्नि संकेतभाजश्चेतोनाथे चिरयति
भृशं मोहनिद्रां गतायाः ।
2    601@2    स्वच्छं नाभिह्रदवलयितं कान्तरत्नांशुजालं तोयभ्रान्त्या पिबति
हरिणी विस्मयं च प्रयाति ।
2    602@1   अम्भोजानि घनाघनव्यवहितोऽप्युल्लाघयत्यंशुमान् दूरस्थोऽपि
पयोधरोऽतिशिशिरस्पर्शं करोत्यातपम् ।
2    602@2    शक्तिः काप्यपरिक्षतास्ति महतां स्वैरं दविष्ठान्यहो यन्माहात्म्यवशेन
यान्ति घटनां कार्याणि निर्यन्त्रणाम् ॥ २६०२॥

2    603@1   अम्भोजिनीवनविलासनिवासमेव हंसस्य हन्ति नितरां कुपितो विधाता ।
2    603@2    न त्वस्य दुग्धजलभेदविधौ प्रसिद्धां वैदग्घ्यकीर्तिमपहर्तुमसौ
समर्थः ॥ २६०३॥

2    604@1   अम्भोदस्तनितं निशम्य करिणां बृंहेति
रंहोयुतस्सद्यस्त्यक्तमहीध्रकन्दरगृहः कौतूहली निर्गतः ।
2    604@2    एतस्मिन् क्षण एव चण्डमशनेराकर्ण्य शब्दं क्रुधा तं प्रत्युत्पतति
स्वगर्जितजितं धीरो मृगाणां पतिः ॥ २६०४॥

2    605@1   अम्भोधिः स्थलतां स्थलं जलधितां धूलीवलः शैलतां
मेरुर्मृत्कणतां तृणं कुलिशतां वज्रं तृणक्लीबताम् ।
2    605@2    वह्निः शीतलतां हिमं दहनतामायाति यस्येच्छया
लीलादुर्ललिताद्भुतव्यसनिने दैवाय तस्मै नमः ॥ २६०५॥

2    606@1   अम्भोधिक्षिप्तमुक्तारुचिहरिचरणोद्गीर्णगङ्गाम्बुतुल्यं
कालिन्दीफेनकान्तिस्फुरितफणधरोन्मुक्तनिर्मोकरोचिः ।
2    606@2    कर्णाटीकुन्तलान्तर्विगलितसुमनोदामरम्यं
समन्ताच्छ्रीखण्डालेपलक्ष्मीमुपनयति यशो यस्य खड्गप्रसूतम् ॥ २६०६॥

2    607@1   अम्भोधीनां तमालप्रभवकिसलयश्यामवेलावनानाम् आ पारेभ्यश्चतुर्णां
चटुलतिमिकुलक्षोभितान्तर्जलानाम् ।
2    607@2    मालेवाम्लानपुष्पा तव नृपतिशतैरुह्यते या शिरोभिः सा मय्येव स्खलन्ती
कथयति विनयालंकृतं ते प्रभुत्वम् ॥ २६०७॥

2    608@1   अम्भोधेरेव जाताः कति जगति न ते हन्त सन्तीह शङ्खा यान् संगृह्य
भ्रमन्ति प्रतिभवनममी भिक्षवो जीवनाय ।
2    608@2    एकः श्रीपाञ्चजन्यो हरिहरकमलक्रोडहंसायमानो
यस्याध्वानैरमानैरसुरवरवधूवर्गगर्भा गलन्ति ॥ २६०८॥

2    609@1   अम्भोधेर्जलयन्त्रमन्दिरपरिस्पन्देऽपि निद्राणयोः श्रीनारायणयोर्घनं
विघटयत्यूष्मा समालिङ्गनम् ।
2    609@2    किं चोत्तप्तवियत्कपालफलके कङ्कालशेषश्रियं चन्द्रं मर्मरयन्ति
पर्पटमिव क्रूरा रवेरंशवः ॥ २६०९॥

2    610@1   अम्भोधेर्वडवामुखानलझलाज्वालोपगूढान्तरा व्यामोहादपिबन्नपः स्फुटममी
तर्षेण पर्याविलाः ।
2    610@2    उद्देशस्फुरदिन्द्रचापवलयज्वालापदेशादहो दह्यन्ते
कथमन्यथार्धमलिनाङ्गारद्युतस्तोयदाः ॥ २६१०॥

2    611@1   अम्भोधौ विहरन्तमन्तरहितैः कीर्तिं वहन्तं गुणैस्तं
मैनाकमवज्रगर्वविषयौ पक्षौ दधानं नुमः ।
2    611@2    आसन्ने सुरलोकमानुषजगत्पातालपारात्यये यः पाथोनिधिलङ्घिनः पथि
मरुत्सूनोर्व्यनैषीत् क्लमम् ॥ २६११॥

2    612@1   अम्भोनिधेरनवगीतगुणैकराशेरुच्चैःश्रवप्रभृतिषु प्रसभं
हृतेषु ।
2    612@2    आश्वासनं यदवकृष्टमभून्महर्षे तोयं त्वया तदपि निष्करुणेन
पीतम् ॥ २६१२॥

2    613@1   अम्भोऽपि प्रवहत्स्वभावमशनैराश्यानमश्मायते ग्रावाम्भः स्रवति
द्रवत्वमुदितोद्रेकेषु चावेयुषः ।
2    613@2    कालस्यास्खलितप्रभावरभसं भाति प्रभुत्वेऽद्भुते कस्यामुत्र
विधातृशक्तिघटिते मार्गे निसर्गः स्थिरः ॥ २६१३॥

2    614@1   अम्भोबिन्दुग्रहणरभसांश्चातकान् वीक्षमाणाः श्रेणीभूताः परिगणनया
निर्दिशन्तो वलाकाः ।
2    614@2    त्वामासाद्य स्तनितसमये मानयिष्यन्ति सिद्धाः सोत्कम्पानि
प्रियसहचरीसंभ्रमालिङ्गितानि ॥ २६१४॥

2    615@1   अम्भो भजस्व चिरमस्य यथाभिलाषम् एतन्न ताण्डवय सैरिभ काननं
च ।
2    615@2    दुश्चेष्टितेन यदनेन भृशं तवैष ध्वस्ताशयो भवति
निष्कलुषस्तडागः ॥ २६१५॥

2    616@1   अम्भोभिस्तनकुम्भयोस्तव घनश्लेषात् समुत्कीर्णतां याताया
शुकवक्रिमप्रणयिनी सेयं न लुप्ता लिपिः ।
2    616@2    किं चैतां कुसुमेषु कुञ्जरशिरोनक्षत्रमालां तिरो- धित्सुर्निष्फलमेव
मज्जसि नभः स्वच्छे सरोवारिणि ॥ २६१६॥

2    617@1   अम्भोमुचां सलिलमुद्गिरतां निशीथे ताडीवनेषु निभृतस्थितकर्णतालाः ।
2    617@2    आकर्णयन्ति करिणोऽर्धनिमीलिताक्षा धारारवं दशनकोटिनिषण्णहस्ताः
॥ २६१७॥

2    618@1   अम्भोराशिरिवासि सत्त्वनिलयो नो मन्दरक्षो भवान् कल्याणप्रकृतिः
सुमेरुरिव किं देवः सुरापाश्रयः ।
2    618@2    सच्छायो न तु रूढदुस्तरलतस्त्वं कल्पवृक्षो यथा तैः कुर्वन्ति
तुलां तथापि भवतो मूढाः कवीनां धियः ॥ २६१८॥

2    619@1   अम्भोरुहं वदनमम्बकमिन्दुकान्तः पाथोनिधिः कुसुमचापभृतो विकारः ।
2    619@2    प्रादुर्बभूव सुभग त्वयि दूरसंस्थे चण्डालचन्द्रधवलासु निशासु
तस्याः ॥ २६१९॥

2    620@1   अम्भोरुहमये स्नात्वा वापीपयसि कामिनी ।
2    620@2    ददाति भक्तिसम्पन्ना पुष्पसौभाग्यकाम्यया ॥ २६२०॥

2    621@1   अम्भोरुहाक्षि शंभोश्चरणावाराधितौ केन ।
2    621@2    यस्मै विचलितवदना मदनाकूतं विभावयसि ॥ २६२१॥

2    622@1   अम्भोवाहमुरद्विषो निवसनं ध्वान्ताद्रिदिव्यौषधी कन्दर्पस्य
विलासचम्पकधनुर्वर्षालतामञ्जरी ।
2    622@2    लेखा व्योमकशोपले विरचिता चामीकरस्य स्फुरद् धाम्नः
पान्थिविलासिनीजनमनः कम्पाय शम्पाभवत् ॥ २६२२॥

2    623@1   अम्लानपङ्कजा माला कण्ठे रामस्य सीतया ।
2    623@2    मुधा बुधा भ्रमन्त्यत्र प्रत्यक्षेऽपि क्रियापदे ॥ २६२३॥

2    624@1   अम्लानमाल्याभरणाम्बरस्य वराङ्गनानन्दनमन्दिरस्य ।
2    624@2    नित्यप्रकाशोत्सवसेवितस्य स्वर्गस्य वित्तस्य च को विशेषः ॥ २६२४॥

2    625@1   अम्लानस्तबकन्ति कुन्तलभरे सीमन्तसीमास्विमाः सिन्दूरन्ति कपोलभित्तिषु
मिलन्मैरेयरागन्ति च ।
2    625@2    प्रौढेर्ष्याद्युतिविश्रमन्ति नयनोपान्ते कुरङ्गीदृशः बिम्बोष्ठे क्षितिपाल
बालतरणेर्लाक्षारसन्ति त्विषः ॥ २६२५॥

2    626@1   अम्लानिरामोदभरश्च दिव्यः पुष्पेषु भूयाद्भवदङ्गसङ्गात् ।
2    626@2    दृष्टं प्रसूनोपमया मयान्यन् न धर्मशर्मोभयकर्मठं यत् ॥ २६२६॥

2    627@1   अम्लानो बलवाञ्शूरश्छायेवानुगतः सदा ।
2    627@2    सत्यवादी मृदुर्दान्तः स राजवसतिं वसेत् ॥ २६२७॥

2    628@1   अयं कनकनिर्मितः सकलभूधरादुन्नतः सहस्रनयनाश्रयः सपदि
लब्धभाग्योदयः ।
2    628@2    कुचोपरि परिस्फुरत्तरुणिचारुचेलाञ्चलं मनागपि निवारय त्यजतु
गर्वमुर्वीधरः ॥ २६२८॥

2    629@1   अयं काणः शुक्रो विषमचरणः सूर्यतनयः क्षताङ्गोऽयं
राहुर्विकलमहिमा शीतकिरणः ।
2    629@2    अजानानस्तेषामपि नियतकर्मस्वकफलं ग्रहग्रामग्रस्ता वयमिति जनोऽयं
प्रलपति ॥ २६२९॥

2    630@1   अयं कामो निजामो वा त्वया किमवधारितम् ।
2    630@2    इति दृष्टिरिव प्रष्टुं श्रुतिं श्रयति सुभ्रुवाम् ॥ २६३०॥

2    631@1   अयं खलु मृणालिनीनवविलासवैहासिकस्त्विषां वितपते पतिः सपदि
दृश्यमाना निजाः ।
2    631@2    स्तनौ पुलकयन्ति चोत्पलदृशां प्रियोरःस्थले विपर्यसितवृत्तयो
घुसृणपङ्कपत्राङ्कुराः ॥ २६३१॥

2    632@1   अयं च सुरतज्वालः कामाग्निः प्रणयेन्धनः ।
2    632@2    नराणां यत्र हूयन्ते यौवनानि धनानि च ॥ २६३२॥

2    633@1   अयं ज्योत्स्नाजानिस्तव वदनदूनोऽम्बरगुहां प्रविष्टस्तत्रापि
प्रसृतमिदमेनं दृढतमः ।
2    633@2    इति त्रासोद्रेकक्रमगलितसत्त्वः क्षयगदी विधिर्दग्धो दीनं व्यथयति
निदानं हि मृदुता ॥ २६३३॥

2    634@1   अयं तस्या रथक्षोभाद् अंसेनांसो निपीडितः ।
2    634@2    एकः कृती शरीरेऽस्मिञ् शेषमङ्गं भुवो भरः ॥ २६३४॥

2    635@1   अयं तावद् बाष्पस्त्रुटित इव मुक्तामणिसरो विसर्पन् धाराभिर्लुठति
धरणीं जर्जरकणः ।
2    635@2    निरुद्धोऽप्यावेगः स्फुरदधरनासापुटतया परेषामुन्नेयो भवति च
भराध्मातहृदयः ॥ २६३५॥

2    636@1   अयं ते विद्रुमच्छायो मरुमार्ग इवाधरः ।
2    636@2    करोति कस्य नो बाले पिपासाकुलितं मनः ॥ २६३६॥

2    637@1   अयं त्रयाणां ग्रामाणां निधानं मधुरध्वनिः ।
2    637@2    रेखात्रयमितीवास्याः सूत्रितं कण्ठकन्दले ॥ २६३७॥

2    638@1   अयं दरिद्रो भवितेति वैधसीं लिपिं ललाटेऽर्थिजनस्य जाग्रतीम् ।
2    638@2    मृषा न चक्रेऽल्पितकल्पपादपः प्रणीय दारिद्र्यदरिद्रतां नलः ॥ २६३८॥

2    639@1   अयं दूतार्थसंक्षेपः प्रत्यर्थनियता गिरः ।
2    639@2    प्रयोजनं क्रियोत्पादि कियच्छक्येत भाषितुम् ॥ २६३९॥

2    640@1   अयं दूरभ्रान्तः पटुतरपिपासाकुलमनाः कपोले ते मत्तद्विप निपतितः
षट्पदयुवा ।
2    640@2    त्वमप्येतां पीनश्रवणदरदोलाव्यसनितां विमुञ्च स्वाच्छन्द्यादपनयतु
तावत् तृषमिमाम् ॥ २६४०॥

2    641@1   अयं द्वीपी प्रियां लेढि जिह्वाग्रेण पुनः पुनः ।
2    641@2    प्रीतिमायाति च तया लिह्यमानः स्वकान्तया ॥ २६४१॥

2    642@1   अयं धारावाहस्तडिदियमियं दग्धकरका स चायं निर्घोषः स च
रववशो भेकनिचयः ।
2    642@2    इतीव प्रत्यङ्गप्रथितमदनाग्निं कृशतनुर्घनश्वासोत्क्षेपैर्ज्वलयति
मुहुर्मृत्युवशिनी ॥ २६४२॥

2    643@1   अयं धूर्तो मायाविनयमधुरादस्य चरितात् सखि प्रत्यूषि त्वं
प्रकृतिसरले पश्यसि न किम् ।
2    643@2    कपोले यल्लाक्षारसबहलरागप्रणयिनीम् इमां धत्ते
मुद्रामनतिचिरवृत्तान्तपिशुनाम् ॥ २६४३॥

2    644@1   अयं निजः परो वेति गणना लघुचेतसाम् ।
2    644@2    उदारचरितानां तु वसुधैव कुटुम्बकम् ॥ २६४४॥

2    645@1   अयं नेत्रादत्रेरजनि रजनीवल्लभ इति भ्रमः कोऽयं
प्रज्ञापरिचयपराधीनमनसाम् ।
2    645@2    सुधानामाधारः स खलु रतिबिम्बाधरसुधा- रसासेकस्निग्धादजनि नयनात्
पुष्पधनुषः ॥ २६४५॥

2    646@1   अयं पटः सूत्रदरिद्रतां गतो ह्ययं पटश्छिद्रशतैरलंकृतः ।
2    646@2    अयं पटः प्रावरितुं न शक्यते ह्ययं पटः संवृत एव शोभते
॥ २६४६॥

2    647@1   अयं पटो मे पितुरङ्गभूषणं पितामहाद्यैरुपभुक्तयौवनः ।
2    647@2    अलंकरिष्यत्यथ पुत्रपौत्रकान् मयाधुना पुष्पवदेव धार्यते ॥ २६४७॥

2    648@1   अयं पद्मासनासीनश्चक्रवाको विराजते ।
2    648@2    युगादौ भगवान् वेधा विनिर्मित्सुरिव प्रजाः ॥ २६४८॥

2    649@1   अयं पीनस्तनाभोगसौभाग्यविभवोचितः ।
2    649@2    द्रविणोपार्जनस्यैव कालः कुवलयेक्षणे ॥ २६४९॥

2    650@1   अयं पुरः पार्वणशर्वरीशः किं दर्पणोऽयं रजनीरमण्याः ।
2    650@2    यतस्तदीयं प्रतिबिम्बमस्मिन् संलक्ष्यते लाञ्छनकैतवेन ॥ २६५०॥

2    651@1   अयं प्रभुरयं भृत्य इति या जगतः स्थितिः ।
2    651@2    फलं विजयते तत्र श्रीप्रसादाप्रसादयोः ॥ २६५१॥

2    652@1   अयं बन्धुः परश्चायं ममायमयमन्यतः ।
2    652@2    इति ब्रह्मन्न जानामि तेन जीवाम्यनामयः ॥ २६५२॥

2    653@1   अयं मन्दद्युतिर्भास्वान् अस्तं प्रति यियासति ।
2    653@2    उदयः पतनायेति श्रीमतो बोधयन् नरान् ॥ २६५३॥

2    654@1   अयं मम दहत्यङ्गम् अम्भोजदलसंस्तरः ।
2    654@2    हुताशनप्रतिनिधिर्दाहात्मा ननु युज्यते ॥ २६५४॥

2    655@1   अयं मार्तण्डः किं स खलु तुरगैः सप्तभिरितः कृशानुः किं सर्वाः
प्रसरति दिशो नैष नियतम् ।
2    655@2    कृतान्तः किं साक्षान्महिषवहनोऽसाविति चिरं समालोक्याजौ त्वां
विदधति विकल्पान् प्रतिभटाः ॥ २६५५॥

2    656@1   अयं मुखसरोरुहभ्रमरविभ्रमः सुभ्रुवां कुचस्थलकुरङ्गकः
पृथुनितम्बलीलाशिखी ।
2    656@2    न यौवनमदोदयश्चरति चारुकान्तिच्छटा-
कुलत्रिवलिकूलिनीपुलिनराजहंसश्चिरम् ॥ २६५६॥

2    657@1   अयं मृगः समायाति मृगात् सिंहः पलायते ।
2    657@2    ततो वेगात् पलायस्व त्वरितैस्त्वरितैः पदैः ॥ २६५७॥

2    658@1   अयं मेघव्यूहे बलिनि परिपन्थिन्यपसृते शरज्जन्याः स्वैरं हसितमिव
हर्षादविरतम् ।
2    658@2    पयःपूरभ्रंशक्रमजनितसोपानसिकते नदीतीरे धीरं चरति विशदः
खञ्जनगणः ॥ २६५८॥

2    659@1   अयं मे वाग्गुम्फो विशदपदवैदग्ध्यमधुरः स्फुरद्बन्धो वन्ध्यः
परहृदि कृतार्थः कविहृदि ।
2    659@2    कटाक्षो वामाक्ष्या दरदलितनेत्रान्तगलितः कुमारे निःसारः स तु किमपि
यूनः सुखयति ॥ २६५९॥

2    660@1   अयं रत्नाकरोऽम्भोधिरित्यसेवि धनाशया ।
2    660@2    धनं दूरेऽस्तु वदनम् अपूरि क्षारवारिभिः ॥ २६६०॥

2    661@1   अयं रसालः सुकृतैकसालः प्रवालमालोल्लसदालवालः ।
2    661@2    मुदः प्रदाता भविता कथं मे वराङ्गनेत्यश्रुमुखी शुशोच ॥ २६६१॥

2    662@1   अयं रेवाकुञ्जः कुसुमशरसेवासमुचितः समीरोऽयं
वेलावनविदलदेलापरिमलः ।
2    662@2    इयं प्रावृड् धन्या नवजलदविन्यासचतुरा स्मराधीनं चेतः सखि
किमपि कर्तुं मृगयते ॥ २६६२॥

2    663@1   अयं लोलन्मुक्तावलिकिरणमालापरिकरः स्फुटस्येन्दोर्लक्ष्मीं क्षपयितुमलं
मन्मथसुहृत् ।
2    663@2    विशालः श्यामायाः स्खलितघननीलांशुकवृतिः स्तनाभोगः
स्निह्यन्मसृणघुसृणालेपसुभगः ॥ २६६३॥

2    664@1   अयं वहति धातारं यद्वा देवीं सरस्वतीम् ।
2    664@2    पक्षद्वयमपि स्थाने राजहंसस्य निर्मलम् ॥ २६६४॥

2    665@1   अयं वारामेको निलय इति रत्नाकर इति
श्रितोऽस्माभिस्तृष्णातरलितमनोभिर्जलनिधिः ।
2    665@2    क एवं जानीते निजकरपुटीकोटरगतं क्षणादेनं ताम्यत्तिमिमकरमापास्यति
मुनिः ॥ २६६५॥

2    666@1   अयं विपाको वद कस्य यूनः कल्याणि कल्याणपरंपराणाम् ।
2    666@2    यदक्षिकोणस्रवदच्छधारा हारावतारो गुणमन्तरेण ॥ २६६६॥

2    667@1   अयं शून्यो ग्रामः सुरसदनमेतन्नु पतितं पुरः शुष्का वापी तरुरयमितः
शीर्णविटपः ।
2    667@2    वयं चैते पान्थाः परिकृशदशाभाग्यगतयः समानः संयोगः कटुरपि
मनो मे रमयति ॥ २६६७॥

2    668@1   अयं स कालः सम्प्राप्तो धार्त्तराष्ट्रोपजीविनाम् ।
2    668@2    निवेष्टव्यं मया तत्र प्राणानपरिरक्षता ॥ २६६८॥

2    669@1   अयं स ते तिष्ठति संगमोत्सुको विशङ्कसे भीरु यतोऽवधीरणाम् ।
2    669@2    लभेत वा प्रार्थयिता न वा श्रियं श्रियो दुरापः कथमीप्सितो भवेत्
॥ २६६९॥

2    670@1   अयं स भुवनत्रयप्रथितसंयमः शंकरो बिभर्ति वपुषाधुना
विरहकातरः कामिनीम् ।
2    670@2    अनेन किल निर्जिता वयमिति प्रियायाः करं करेण परिताडयन् जयति
जातहासः स्मरः ॥ २६७०॥

2    671@1   अयं स रशनोत्कर्षी पीनस्तनविमर्दनः ।
2    671@2    नाभ्यूरुजघनस्पर्शी नीवीविस्रंसनः करः ॥ २६७१॥

2    672@1   अयं सर्वाणि शास्त्राणि हृदि ज्ञेषु च वक्ष्यति ।
2    672@2    सामर्थ्यकृदमित्राणां मित्राणां च नृपात्मजः ॥ २६७२॥

2    673@1   अयं सेनोत्तंसः करकृतकृपाणो रणभुवि द्विषद्भूमीपालाः किमपसरत
प्राणकृपणाः ।
2    673@2    किमभ्यर्थ्यः पृथ्वीधरकुहरवासोऽद्य भवतां न किं हृद्या
विद्याधरनगरनीलोत्पलदृशः ॥ २६७३॥

2    674@1   अयं स्निग्धश्यामो य इह विहरत्यम्बुजवने विनिद्रे व्यागुञ्जन्मधुप इति
तं जल्पतु जनः ।
2    674@2    अहं शङ्के पङ्केरुहकुहरवासव्यसनिनीं श्रियं भृङ्गच्छद्मा
मुररिपुरुपेतो रमयितुम् ॥ २६७४॥

2    675@1   अयं स्वभावः स्वत एव यत् पर- श्रमापनोदप्रवणं महात्मनाम् ।
2    675@2    सुधांशुरेष स्वयमर्ककर्कश- प्रभाभितप्तामवति क्षितिं किल
॥ २६७५॥

2    676@1   अयं स्वार्थः परार्थोऽयम् इत्येवं वा न कल्पयेत् । विबुधा नैव मन्यन्ते
स्वं परं वा पृथक् पृथक् । नियुञ्जीत परस्यार्थे प्रोत्सहेत स्वकर्मणि ॥ अयं हि
तीव्रेण जगन्ति तेजसा
2    677@2    प्रताप्य भासां पतिरस्तमागतः ।
2    677@2    प्रतापमात्रोपनता विभूतयश्चिरं न तिष्ठन्ति परोपतापिनाम् ॥ २६७७॥

2    678@1   अयं हि देहिनो देहो द्रव्यज्ञानक्रियात्मकः ।
2    678@2    देहिनो विविधक्लेशसंतापकृदुदाहृतः ॥ २६७८॥

2    679@1   अयं हि प्रथमो रागः समस्तजनरञ्जने ।
2    679@2    यस्य नास्ति द्वितीयोऽपि स कथं पञ्चमो भवेत् ॥ २६७९॥

2    680@1   अयःपिण्ड इवोत्तप्ते खलानां हृदये क्षणात् ।
2    680@2    पतिता अपि नेक्ष्यन्ते गुणास्तोयकना इव ॥ २६८०॥

2    681@1   अयथाविहितानां यन् मनोज्ञतासम्पादौ न स्तः ।
2    681@2    कथयाम्यतस्तरूणां रोपविधानं यथोद्दिष्टम् ॥ २६८१॥

2    682@1   अयने विषुवे चैव षडशीतिमुखेषु च ।
2    682@2    चन्द्रसूर्योपरागे च दत्तमक्षयमश्नुते ॥ २६८२॥

2    683@1   अयमक्षुण्णकान्तश्रीरधरो हरिणीदृशः ।
2    683@2    प्रवालपद्मरागादेरुपरि प्रतिगर्जति ॥ २६८३॥

2    684@1   अयमङ्कुरभाव एव तावत् कुचयोः कर्षति लोकलोचनानि ।
2    684@2    इतरेतरपीडनीमवस्थां गतयोः श्रीरनयोः कथं भवित्री ॥ २६८४॥

2    685@1   अयमतिजरठाः प्रकामगुर्वीरलघुविलम्बिपयोधरोपरुद्धाः ।
2    685@2    सततमसुमतामगम्यरूपाः परिणतदिक्करिकास्तटीर्बिभर्ति ॥ २६८५॥

2    686@1   अयमपरलतायाः सादरं हन्त पीत्वा मधु मम मकरन्दं पातुमायाति
भृङ्गः ।
2    686@2    इति मनसि विषादं मल्लिके मा कुरु त्वं बत वद मधुपानां मानसे को
विवेकः ॥ २६८६॥

2    687@1   अयमपि खरयोषित्कर्णकाषायमीषद् विसृमरतिमिरोर्णाजर्जरोपान्तमर्चिः ।
2    687@2    मदकलकलविङ्कीकाकुनान्दीकरेभ्यः क्षितिरुहशिखरेभ्यो भानुमानुच्चिनोति
॥ २६८७॥

2    688@1   अयमपि पुरुहूतप्रेयसीमूर्ध्नि पूर्णः कलश इव सुधांशुः साधुरुल्लालसीति ।
2    688@2    मदनविजययात्राकालविज्ञापानाय स्फुरति जलधिमध्ये ताम्रपात्रीव भानुः
॥ २६८८॥

2    689@1   अयमभिनवमेघश्यामलोत्तुङ्गसानुर्मदमुखरमयूरीमुक्तसंसक्तकेकः ।
2    689@2    शकुनिशबलनीडानोकहस्निग्धवर्ष्मा वितरति बृहदश्मा पर्वतः
प्रीतिमक्ष्णोः ॥ २६८९॥

2    690@1   अयममृतनिधानं नायकोऽप्योषधीनाम् अमृतमयशरीरः कान्तियुक्तोऽपि
चन्द्रः ।
2    690@2    भवति विगतरश्मिर्मण्डलं प्राप्य भानोः परसदननिविष्टः को लघुत्वं
न याति ॥ २६९०॥

2    691@1   अयममृतनिधानं नायकोऽप्योषधीनां शतभिषगनुयातः
शंभुमूर्धावतंसः ।
2    691@2    विरहयति न चैनं राजयक्ष्मा शशाङ्कं हतविधिपरिपाकः केन वा
लङ्घनीयः ॥ २६९१॥

2    692@1   अयमयमसावाकर्ण्यारात् प्रतिद्विपडिण्डिमं मदकलुषिते नेत्रे
मार्जन्नुदस्तकरार्गलः ।
2    692@2    अगणितसृणिः क्रोधस्तब्धायतश्रुतिपल्लवः प्रविशति नृपस्यान्तःकक्षां
जवादरिमुद्गरः ॥ २६९२॥

2    693@1   अयमयोगिवधूवधपातकैर्म्रमिमवाप्य दिवः खलु पात्यते ।
2    693@2    शितिनिशादृषदि स्फुटदुत्पतत्- कणगणाधिकतारकिताम्बरः ॥ २६९३॥

2    694@1   अयमरविवरेभ्यश्चातकैर्निष्पतद्भिर्हरिभिरचिरभासां तेजसा
चानुलिप्तैः ।
2    694@2    गतमुपरि घनानां वारिगर्भोदराणां पिशुनयति रथस्तं शीकरक्लिन्ननेमिः
॥ २६९४॥

2    695@1   अयमलघुविसारिस्फारिजिह्वाकलापो ज्वलति यदि न मध्ये वाडवो हव्यवाहः ।
2    695@2    मुहुरुपचितसारो वारिभिर्निम्नगानां त्रिभुवनमपि किं न प्लावयत्यम्बुराशिः
॥ २६९५॥

2    696@1   अयमवसरः सरस्ते सलिलैरुपकर्तुमर्थिनामनिशम् ।
2    696@2    इदमपि च सुलभमम्भो भवति पुरा जलधराभ्युदये ॥ २६९६॥

2    697@1   अयमवसर उपकृतये प्रकृतिचला यावदस्ति सम्पदियम् ।
2    697@2    विपदि सदाभ्युदयिन्यां पुनरुपकर्तुं कुतोऽवसरः ॥ २६९७॥

2    698@1   अयमविचारितचारुतया संसारो भाति रमणीयः ।
2    698@2    अत्र पुनः परमार्थदृशां न किमपि सारमणीयः ॥ २६९८॥

2    699@1   अयमसौ गगनाङ्गणदीपकस्तरलकालभुजंगशिखामणिः ।
2    699@2    क्षणविडम्बितवाडवविग्रहः पतति वारिनिधौ विधुरो रविः ॥ २६९९॥

2    700@1   अयमसौ भगवानुत पाण्डवः स्थितमवाङ्मुनिना शशिमौलिना ।
2    700@2    समधिरूढमजेन नु जिष्णुना स्विदिति वेगवशान्मुमुहे गणैः ॥ २७००॥

2    701@1   अयमहो रजनीचरकेसरी गिरिदरीशयनात् सहसोत्थितः ।
2    701@2    तिमिरवारणकुम्भविदारणोच्- छ्वलितरक्तभरैरिव लोहितः ॥ २७०१॥

2    702@1   अयमात्मा स्वयं साक्षाद् गुणरत्नमहार्णवः ।
2    702@2    सर्वज्ञः सर्वदृक् सार्वः परमेष्ठी निरञ्जनः ॥ २७०२॥

2    703@1   अयमान्दोलितप्रौढचन्दनद्रुमपल्लवः ।
2    703@2    उत्पादयति सर्वस्य प्रीतिं मलयमारुतः ॥ २७०३॥

2    704@1   अयमालोहितच्छायो मदेन मुखचन्द्रमाः ।
2    704@2    संनद्धोदयरागस्य चन्द्रस्य प्रतिगर्जति ॥ २७०४॥

2    705@1   अयमिह मुग्धो मधुपः परिहृतसहकारमञ्जरीपुञ्जः ।
2    705@2    असरलमरसमसारं शाखोटकविटपमनुसरति ॥ २७०५॥

2    706@1   अयमुदयति कोकीशोकशल्यैर्मयूखैः शतमखपुरनारीनेत्रगण्डूषपेयः ।
2    706@2    उदयगिरिमृगेन्द्रोद्गारभिन्नाङ्करङ्कु- श्रवणरुधिरधारापाटलः
पार्वणेन्दुः ॥ २७०६॥

2    707@1   अयमुदयति चन्द्रश्चन्द्रिकाधौतविश्वः परिणतविमलिम्नि व्योम्नि
कर्पूरगौरः ।
2    707@2    ऋजुरजतशलाकास्पर्धिभिर्यस्य पादैर्जगदमलमृणालीपञ्जरस्थं
विभाति ॥ २७०७॥

2    708@1   अयमुदयति चन्द्रो वारिधेरम्बुगर्भाद् अमृतकणकरालैरंशुभिर्दीप्यमानः
।
2    708@2    भुजगशयनवक्षोहर्म्यदेशे ललन्त्या वदनमिव यदृच्छोत्तानितं
विश्वमातुः ॥ २७०८॥

2    709@1   अयमुदयति मुद्राभञ्जनः पद्मिनीनाम् उदयगिरिवनालीबालमन्दारपुष्पम् ।
2    709@2    विरहविधुरकोकद्वन्द्वबन्धुर्विभिन्दन् कुपितकपिकपोलक्रोडताम्रस्तमांसि
॥ २७०९॥

2    710@1   अयमुदयमहीध्रधातुरागैररुणकरारुणिताम्बराभिरामः ।
2    710@2    वितरसि न दृशौ कृशाङ्गि ताराम् इव दिवि वन्दितुमिन्दुरभ्युपैति
॥ २७१०॥

2    711@1   अयमुदयमहीभृन्मूर्ध्नि पाणिं गृहीत्वा दिवसपतिरहौषीदिन्दुपादान्
हवींषि ।
2    711@2    अरुणकिरणवह्नौ कन्यका पौरुहूती हरिदपि किमकार्षीत् तारकालाजहोमम्
॥ २७११॥

2    712@1   अयमुदितो हिमरश्मिर्वनितावदनस्य कीदृशः सदृशः ।
2    712@2    नीलादिकोपलम्भः स्फुरति प्रत्यक्षतः कस्य ॥ २७१२॥

2    713@1   अयमुपगतकृष्णः
कृष्णसाराक्षिपातैर्यमकृ(विकसि?)तनवनीलाम्भोजवक्त्रश्चकास्ति ।
2    713@2    जलयुवतिकुचानुप्रासितोत्तुङ्गकुम्भ- स्थलमदकलगर्जन्नीरनागस्तटाकः
॥ २७१३॥

2    714@1   अयमुषसि विनिद्रद्राविडीतुङ्गपीन- स्तनपरिसरसान्द्रस्वेदबिन्दूपमर्दी ।
2    714@2    स्रुतमलयजवृक्षक्षीरसौरभ्यसभ्यो वहति सखि भुजङ्गीभुक्तशेषः
समीरः ॥ २७१४॥

2    715@1   अयमेकपदे तया वियोगः प्रियया चोपनतः सुदुःसहो मे ।
2    715@2    नव वारिधरोदयादहोभिर्भवितव्यं च निरातपत्वरम्यैः ॥ २७१५॥

2    716@1   अयमेकोऽहमेकेति ज्ञानं तत्संगमे न मे ।
2    716@2    राग एवाधिकस्तत्र हरिद्राचूर्णयोरिव ॥ २७१६॥

2    717@1   अयमेव परो धर्मो ह्ययमेव परं तपः ।
2    717@2    पतिशुश्रूषणं यत्र तत् स्त्रीणां स्वर्गहेतुकम् ॥ २७१७॥

2    718@1   अयशः प्राप्यते येन येन चाधोगतिर्भवेत् ।
2    718@2    स्वार्थाच्च भ्रश्यते येन तत् कर्म न समाचरेत् ॥ २७१८॥

2    719@1   अयशस्यम् अनायुष्यं परदाराभिमर्शनम् ।
2    719@2    अर्थक्षयकरं घोरं पापस्य च पुनर्भवम् ॥ २७१९॥

2    720@1   अयशोभिदुरालोके कोपधामरणादृते ।
2    720@2    अयशोभिदुरा लोके कोपधा मरणादृते ॥ २७२०॥

2    721@1   अयश्चणकचर्वणं फणिफणामणेः कर्षणं करेण गिरितोलनं जलनिधेः
पदा लङ्घनम् ।
2    721@2    प्रसुप्तहरिबोधनं निशितखङ्गसंस्पर्शनं कदाचिदखिलं भवेन्न
च शठाद्धनस्यार्जनम् ॥ २७२१॥

2    722@1   अयस्तु काकतुण्डेन चर्म आरामुखेन हि ।
2    722@2    मृत्पिण्डं च घटं चैव विध्येत् सूचीमुखेन हि ॥ २७२२॥

2    723@1   अयाचतः सीदतश्च सर्वोपायैर्निमन्त्रय ।
2    723@2    आनृशंस्यं परो धर्मोऽयाचते यत् प्रदीयते ॥ २७२३॥

2    724@1   अयाचितः सुखं दत्ते याचितश्च न यच्छति ।
2    724@2    सर्वस्वं चापि हरते विधिरुच्चृङ्खलो नृणाम् ॥ २७२४॥

2    725@1   अयाचितारं नहि देवदेवम् अद्रिः सुतां ग्राहयितुं शशाक ।
2    725@2    अभ्यर्थनाभङ्गभयेन साधुर्माध्यस्थमिष्टेऽप्यवलम्बतेऽर्थे ॥ २७२५॥

2    726@1   अयाचितो मया लब्धो मत्प्रेषितः पुनर्गतः ।
2    726@2    यत्रागतस्तत्र गतस्तत्र का परिवेदना ॥ २७२६॥

2    727@1   अयाच्यं चैव याचन्तेऽभोज्यान् व्याहारयन्ति च ।
2    727@2    उत्कोचैर्वञ्चनाभिश्च कार्याणि घ्नन्ति चास्यति ॥ २७२७॥

2    728@1   अयाज्ययाजनैश्चैव नास्तिक्येन च कर्मणाम् ।
2    728@2    कुलान्याशु विनश्यन्ति यानि हीनानि मन्त्रतः ॥ २७२८॥

2    729@1   अयि कठोर यशः किल ते प्रियं किमयशो ननु घोरमतःपरम् ।
2    729@2    किमभवद्विपिने हरिणीदृशः कथय नाथ कथं बत मन्यसे ॥ २७२९॥

2    730@1   अयि कान्त पश्य मेघं नहि नहि पापं तवातिपुण्यायाः ।
2    730@2    नहि नहि पश्य पयोधरम् अपसारय कञ्चुकीमुरसः ॥ २७३०॥

2    731@1   अयि किं गुणवति मालति जीवति भवतीं विना मधुपाः ।
2    731@2    अथ यदि जीवति जीवतु जीवनमपि जीवनाभासः ॥ २७३१॥

2    732@1   अयि कुरङ्गि तपोवनविभ्रमाद् उपगतासि किरातपुरीमिमाम् ।
2    732@2    इह न पश्यसि दारय मारय ग्रस पिबेति शुकानपि जल्पतः ॥ २७३२॥

2    733@1   अयि कुरङ्गि तुरङ्गमविक्रमे त्यज वनं जवनं गमनं कुरु ।
2    733@2    इह वने विचरन्ति हि नायकाः सुरभिलोहितलोहितसायकाः ॥ २७३३॥

2    734@1   अयि कुलनिचूलमूलोच्- छेदनदुःशीलवीचिवाचाले ।
2    734@2    बकविघसपङ्कसारा न चिरात् कावेरि भवितासि ॥ २७३४॥

2    735@1   अयि क्षुद्रो माभून् मतिमहिमगर्वो मनसि वः करी यातो बन्धं यदिह
विनयस्तत्र विजयी ।
2    735@2    अयं क्रोधाध्मातस्त्यजति विनयं चेन् मदवशात् ततः स्कन्धावारं न
किमखिलमेवाकुलयति ॥ २७३५॥

2    736@1   अयि खलु बधिराधिराज कीरं तुदसि शलाकनिपातनेन मोहात् ।
2    736@2    अनिशमपि सुधानिधानवाणीं रचयतु मौनमुखोऽस्तु वा समस्ते ॥ २७३६॥

2    737@1   अयि खलु विषमः पुराकृतानां भवति हि जन्तुषु कर्मणां विपाकः ।
2    737@2    हरशिरसि शिरांसि यानि रेजुः शिव शिव तानि लुठन्ति गृध्रपादाः
॥ २७३७॥

2    738@1   अयि चकितमुग्धचातक मरुभुवि धावसि मुधा किमुद्ग्रीवम् ।
2    738@2    ग्रीष्मे दवाग्निवलितस्तापिच्छोऽयं न विद्युत्वान् ॥ २७३८॥

2    739@1   अयि चकोरकुटुम्बिनि कातरे तिरय पक्षपुटेन कुटुम्बकम् ।
2    739@2    बहु गतं कियदप्यवशिष्यते व्यपगतं तिमिरैरुदितः शशी ॥ २७३९॥

2    740@1   अयि चातक चञ्चुपुटात् स्खलयति जलदोदबिन्दुमनिलश्चेत् ।
2    740@2    द्विज एव भाग्यहीनो जीवनदाता कृती जलदः ॥ २७४०॥

2    741@1   अयि चित्त वित्तलेशे सहजप्रेम्णा कियन्नु लुब्धमसि ।
2    741@2    न तथापि तद्वियोगः केवलमास्ते शिवेनापि ॥ २७४१॥

2    742@1   अयि चेतोविहग त्वं विषयारण्ये भ्रमन्नसि श्रान्तः ।
2    742@2    विश्रामकामना चेच्छिवकल्परुहे चिरं तिष्ठ ॥ २७४२॥

2    743@1   अयि जलद यदि न दास्यसि कतिचित् त्वं चातकाय जलकणिकाः ।
2    743@2    तदयमचिरेण भविता सलिलाञ्जलिदानयोग्यस्ते ॥ २७४३॥

2    744@1   अयि त्यक्तासि कस्तूरि पामरैः पङ्कशङ्कया ।
2    744@2    अलं खेदेन भूपालाः किं न सन्ति महीतले ॥ २७४४॥

2    745@1   अयि दयिते तव वदनं पायं पायं मनोभवो गर्जन् ।
2    745@2    स्मितमवलम्ब्य तमिस्रास्वपि हतकान् हन्त नो हन्ति ॥ २७४५॥

2    746@1   अयि दलदरविन्द स्यन्दमानं मरन्दं तव किमपि लिहन्तो मञ्जु गुञ्जन्तु
भृङ्गाः ।
2    746@2    दिशि दिशि निरपेक्षस्तावकीनं विवृण्वन् परिमलमयमन्यो बान्धवो
गन्धवाहः ॥ २७४६॥

2    747@1   अयि दीनदयार्द्रनाथ हे मथुरानाथ कदावलोक्यसे ।
2    747@2    हृदयं त्वदलोककातरं दयित भ्राम्यति किं करोम्यहम् ॥ २७४७॥

2    748@1   अयि दुर्जनगर्जितेन किं सरले नम्रमुखी विषीदसि त्वम् ।
2    748@2    परिपन्थिनि देवकीसुते परिवादोऽपि तपोभिरुन्नतैः ॥ २७४८॥

2    749@1   अयि दुष्कृतकेन केन वत्से हलिकद्वारि लवङ्गि पुष्पितासि ।
2    749@2    स्तबकास्तव पांसुभिः परीताः परितः प्राङ्गणसीम्नि यल्लुठन्ति ॥ २७४९॥

2    750@1   अयि दूति सखी त्वमेव मे मदनो हन्ति शितैः शिलीमुखैः ।
2    750@2    दयितं तमुपानयाशु तत् सुशको जीवितनिर्गमोऽन्यथा ॥ २७५०॥

2    751@1   अयि नन्दतनूज किंकरं पतितं मां विषमे भवाम्बुधौ ।
2    751@2    कृपया तव पादपङ्कज- स्थितधूलीसदृशं विभावय ॥ २७५१॥

2    752@1   अयि पतङ्गि लवङ्गलतावने पिब मधूनि विधूय मधुव्रतान् ।
2    752@2    इह वने च वनेचरसंकुले न च सतामसातां च निरूपणम् ॥ २७५२॥

2    753@1   अयि परारि परुन्मलयानिला ववुरमी जगुरेव च कोकिलाः ।
2    753@2    कलमलोत्कलितं तु न मे मनः सखि बभूव वृथैव यथैषमः ॥ २७५३॥

2    754@1   अयि पिबत चकोराः कृत्स्नमुन्नामिकण्ठ-
क्रमसरलितचञ्चच्चञ्चवश्चन्द्रिकाम्भः ।
2    754@2    विरहविधुरितानां जीवितत्राणहेतोर्भवति हरिणलक्ष्मा ये न तेजोदरिद्रः
॥ २७५४॥

2    755@1   अयि बत गुरु गर्वं मा स्म कस्तूरि यासीरखिलपरिमलानां मौलिना सौरभेण ।
2    755@2    गिरिगहनगुहायां लीनमत्यन्तदीनं स्वजनकममुनैव प्राणहीनं करोषि
॥ २७५५॥

2    756@1   अयि मकरन्दस्यन्दिनि पद्मिनि मन्ये तवैव सुभगत्वम् ।
2    756@2    पुष्पवतीमपि भवतीं त्यजति न वृद्धः शुचिर्हंसः ॥ २७५६॥

2    757@1   अयि मदन न दग्धस्त्वं किमीशेन कोपात् किमुत रतिवियोगे नान्वभूर्मूर्ख
दुःखम् ।
2    757@2    अविदितपरपीडो येन मामुत्पलाक्षी- रहितमहितपात्रैः पत्रिवर्षैर्दुनोषि
॥ २७५७॥

2    758@1   अयि मन्मथचूतमञ्जरि श्रवणायतलोचने प्रिये ।
2    758@2    अपहृत्य मनः क्व यासि मे किमराजकमत्र वर्तते ॥ २७५८॥

2    759@1   अयि ममैष चकोरशिशुर्मुनेर्व्रजति सिन्धुपिबस्य न शिष्यताम् ।
2    759@2    अशितुमब्धिमधीतवतोऽस्य च शशिकराः पिबतः कति शीकराः ॥ २७५९॥

2    760@1   अयि मलयज महिमायं कस्य गिरामस्तु विषयस्ते ।
2    760@2    उद्गिरतो यद्गरलं फणिनः पुष्णासि परिमलोद्गारैः ॥ २७६०॥

2    761@1   अयि मालति सौरभसारविनिर्- जितसंविकसत्कमलानिलये ।
2    761@2    मधुपानविधौ मधुपस्य पुनर्भुवने भवतीमहमाकलये ॥ २७६१॥

2    762@1   अयि मृगाक्षि तवाधरपल्लवे दयितदन्तपदं न भवत्यदः ।
2    762@2    भुवनमोहनमन्त्रपदाङ्कितं किमुत यन्त्रमिदं स्मरयोगिनः ॥ २७६२॥

2    763@1   अयि रोषमुरीकरोषि नो चेत् किमपि त्वां प्रति वारिधे वदामः ।
2    763@2    जलदेन तवार्थिना विमुक्तान्यपि तोयानि महान् न हा जहासि ॥ २७६३॥

2    764@1   अयि लङ्घितमर्याद स्मर स्मर हरानलम् ।
2    764@2    दग्धं दग्धुमयुक्तं ते जनं विरहकातरम् ॥ २७६४॥

2    765@1   अयि वरोरु हतस्मरदीपिके यदि गतासि मदीक्षणगोचरात् ।
2    765@2    असमसायकसायककीलिता वद गमिष्यसि मे हृदयात् कथम् ॥ २७६५॥

2    766@1   अयि विजहीहि दृढोपगूहनं त्यज नवसंगमभीरु वल्लभम् ।
2    766@2    अरुणकरोद्गम एष वर्तते वरतनु सम्प्रवदन्ति कुक्कुटाः ॥ २७६६॥

2    767@1   अयि विधुं परिपृच्छ गुरोः कुतः स्फुटमशिक्ष्यत दाहवदान्यता ।
2    767@2    ग्लपितशंभुगलाद् गरलात् त्वया किमुदधौ जड वा वडवानलात् ॥ २७६७॥

2    768@1   अयि शाकुनिक कृतोऽञ्जलिरितरे न कतीह जीवनोपायाः ।
2    768@2    हत्वा शुकान् किमेतद् विपिनमसारस्वतं कुरुषे ॥ २७६८॥

2    769@1   अयि सम्प्रति देहि दर्शनं स्मर पर्युत्सुक एष माधवः ।
2    769@2    दयितास्वनवस्थितं नृणां न खलु प्रेम चलं सुहृज्जने ॥ २७६९॥

2    770@1   अयि सम्प्रसीद पार्वति शिवोऽपि तव पादयोर्निपतितोऽहम् ।
2    770@2    शिव इति कथं हि जल्पसि सरुधिरगजचर्मसंवीतः ॥ २७७०॥

2    771@1   आयि सखि कुरु क्षिप्रं रम्भादलैः शिशिरानिलं सहचरि तनौ
सत्कर्पूरं द्रुतं परिलेपय ।
2    771@2    सरसबिसिनीपत्रैस्तल्पं प्रिये परिकल्पय स्फुटमिति विभो तस्या गेहे
भवन्ति किलोक्तयः ॥ २७७१॥

2    772@1   अयि सखि निशा किं वा घस्रः शशी किमु भास्करः स्फुरति पुरतः कामः
किं वा ममास्ति स वल्लभः ।
2    772@2    प्रतिपलमिति प्राणाधीश प्रिया विरहातुरा कथयति मुहुर्मन्दं मन्दं
सखीं सविधस्थिताम् ॥ २७७२॥

2    773@1   अयि सखि परिदोषो जायते चुम्बने किं किमु कुचपरिरम्भे किं रते
ब्रूहि तथ्यम् ।
2    773@2    इतिनिगदति नाथे दीपमालोकयन्ती हरि हरि हरिणाक्षी ह्रीसमुद्रे निमग्ना
॥ २७७३॥

2    774@1   अयि सखि मम प्राणाधीशो गतो विषयान्तरं
कुसुमविशिखस्तस्मादुच्चैर्दुनोति तनुं शरैः ।
2    774@2    लघु कुरु तथा यत्नं येन स्मराधिनिवारणे पटुतरमतेस्तस्याशु
स्यादिहागमनं ततः ॥ २७७४॥

2    775@1   अयि सखि शस्तः सखिवत् पतिरिति किं त्वं न जानासि ।
2    775@2    शस्तोऽतिसखिवदुपपतिरित्यालि कथं त्वयापि नाबोधि ॥ २७७५॥

2    776@1   अयि सरसिज सायं संनिधानं त्वदीयं भ्रमर उपगतोऽयं चूतमालां
विहाय ।
2    776@2    अनुपममधुलोभाद् दूरतः सांप्रतं तद् इदमनुचितमेतन् मुद्रणं
यन्मुखस्य ॥ २७७६॥

2    777@1   अयि सरले तावदिमा उपदेशगिरो विशन्ति कर्णान्तः ।
2    777@2    यावन्नान्तर्भूतं तच्चेतसि मामकं चेतः ॥ २७७७॥

2    778@1   अयि सुतनुशरीरे तल्पमारुह्य तूर्णं विरचय मम कण्ठे बन्धनं
बाहुवल्ल्या ।
2    778@2    इतिनिगदति नाथे दीपमालोकयन्ती हरि हरि हरिणाक्षी ह्रीसमुद्रे निमग्ना
॥ २७७८॥

2    779@1   अयि सुन्दरि तव वदनं नित्यं पूर्णं सुधानिधिर्मत्वा ।
2    779@2    हन्त पतत्युपरिष्टान् मध्येऽम्बुधि नित्यमेवासौ ॥ २७७९॥

2    780@1   अयि सुन्दरि सम्प्रति पश्य पुरश्चरमाचलमस्तकमेति रविः ।
2    780@2    समुपैति तमःपटलीजटिला रजनी कुरु कामकलाः सकलाः ॥ २७८०॥

2    781@1   अयि स्वयूथ्यैरशनिक्षतोपमं ममाद्य वृत्तान्तमिमं बतोदिता ।
2    781@2    मुखानि लोलाक्षि दिशामसंशयं दशापि शून्यानि विलोकयिष्यसि ॥ २७८१॥

2    782@1   अयि हस्तगतैः प्राणैरमीभिः कन्दुकैरिव ।
2    782@2    अपर्यन्तरसं मुग्धे कियत् क्रीडितुमिच्छसि ॥ २७८२॥

2    783@1   अयि हारलते संहर हरहुंकृतिदग्धदेहसंक्षोभम् ।
2    783@2    सद्भावजानुरक्तिर्नहि रम्या पण्यनारीणाम् ॥ २७८३॥

2    784@1   अयि हृदय दयां मयि कुरु कुरङ्गनयनां विना बधान धृतिम् ।
2    784@2    टसदिति झटिति स्फुट वा स्फुटमिदमुक्तं गतिर्नान्या ॥ २७८४॥

2    785@1   अयुक्तं बहु भाषन्ते यत्र कुत्रापि शेरते ।
2    785@2    नग्ना विक्षिप्य गात्राणि सज्जरा इव मद्यपाः ॥ २७८५॥

2    786@1   अयुक्तं युक्तं वा यदभिहितमज्ञेन विभुना स्तुयादेतन्नित्यं जडमपि
गुरुं तस्य विनुयात् ।
2    786@2    विवत्सुर्नैःस्पृह्यं कथमपि सभायामभिनयेत् स्वकार्यं संतुष्टे
क्षितिभृति रहस्येव कथयेत् ॥ २७८६॥

2    787@1   अयुक्तं स्वामिनो युक्तं युक्तं नीचस्य दूषणम् ।
2    787@2    अमृतं राहवे मृत्युर्विषं शंकरभूषणम् ॥ २७८७॥

2    788@1   अयुक्तः प्राकृतः स्तब्धः शठो नैकृतिकोऽलसः ।
2    788@2    विषादी दीर्घसूत्री च कर्ता तामस उच्यते ॥ २७८८॥

2    789@1   अयुक्तचारं दुर्दर्शम् अस्वाधीनं नराधिपम् ।
2    789@2    वर्जयन्ति नरा दूरान् नदीपङ्कमिव द्विपाः ॥ २७८९॥

2    790@1   अयुक्तरूपं किमतःपरं भवेत् त्रिनेत्रवक्षः सुलभं तवापि यत् ।
2    790@2    स्तनद्वयेऽस्मिन् हरिचन्दनास्पदे पदं चिताभस्मरजः करिष्यति ॥ २७९०॥

2    791@1   अयुतं नियुतं वापि प्रदिशन्तु प्राकृताय भोगाय ।
2    791@2    क्रीणन्ति न बिल्वदलैः कैवल्यं पच्चषैर्मूढाः ॥ २७९१॥

2    792@1   अयुध्यमानस्योत्पाद्य ब्राह्मणस्यासृगङ्गतः ।
2    792@2    दुःखं सुमहदाप्नोति प्रेत्याप्राज्ञतया नरः ॥ २७९२॥

2    793@1   अये कीरश्रेणीपरिवृढ वृथा वासरशतं तरोरस्य स्कन्धे गमयति
फलाशारभसतः ।
2    793@2    यदा पुष्पारम्भे मुखमलिनिमा किंशुकतरोस्तदैवाभिज्ञातं फलिपरिचयो
दुर्लभ इतः ॥ २७९३॥

2    794@1   अये केयं धन्या धवलगृहवातायनगता तुलाकोटिक्वाणैर्विषमविशिखं
जागरयति ।
2    794@2    पुरा या प्राणेशे गतवति कृता पुष्पधनुषा शरासारै
रात्रिंदिवमकृपमुज्जागरकृशा ॥ २७९४॥

2    795@1   अये केयं लीलाधवलगृहवातायनतले तुलाकोटिक्वाणैः कुसुमधनुषं
जागरयति ।
2    795@2    अहो नेत्रद्वन्द्वं विलसति विलङ्घ्य श्रुतिपथं कथं न त्रैलोक्यं
जयति मदनः स्मेरवदनः ॥ २७९५॥

2    796@1   अये केलीगृहस्तम्भ किं कृतं सुकृतं त्वया ।
2    796@2    पर्यङ्के वल्लभं त्यक्त्वा त्वामालिङ्गति मानिनी ॥ २७९६॥

2    797@1   अये को जानीते निजपुरुषसङ्गो हि न तथा यथा चेतः स्त्रीणां
परपुरुषसङ्गो रमयते ।
2    797@2    अपि स्वैरं भुक्ता दिवसमखिलं वासरकृता करस्पर्शादिन्दोर्मुकुलयति
नेत्राणि नलिनी ॥ २७९७॥

2    798@1   अये कोऽयं वृद्धो गृहपरिवृढः किं तव पिता न मे भर्ता किंतु
व्यपगतदृगन्यच्च बधिरः ।
2    798@2    हुहुं श्रान्तोऽद्याहं शिशयिषुरिहैवापवरके क्व यामिन्यां यामि स्वपिमि
ननु निर्दंशमशके ॥ २७९८॥

2    799@1   अये जलधिनन्दिनीनयननीरजालम्बन-
ज्वलज्ज्वलनजित्वरज्वरभरत्वराभङ्गुरम् ।
2    799@2    प्रभातजलजोन्नमद्गरिमगर्वसर्वंकषैर्जगत्त्रितयरोचनैः शिशिरयाशु
मां लोचनैः ॥ २७९९॥

2    800@1   अये ताल व्रीडां व्रज गुरुतया भाति न भवान् फले न च्छाया नो
कठिनपरिवारो हि भवतः ।
2    800@2    इयं धन्या धन्या सरलकदली सुन्दरदला परात्मानं मन्ये सुखयति
फलेनामृतवता ॥ २८००॥

2    801@1   अये दिष्ट्या नष्टो मम गृहपिशाचीपरिचयः परावृत्तं मोहात् स्फुरति
च मनाग् ब्रह्मणि मनः ।
2    801@2    विकारोऽप्यक्षाणां गलित इव निर्भाति विषयात् तथापि क्षेत्रज्ञः
स्पृहयति वनाय प्रति मुहुः ॥ २८०१॥

2    802@1   अये दूरभ्रान्तं विषयविषमारण्यविपथे परिभ्रान्तं चेतो मम
विधुरितं स्वैरमधुना ।
2    802@2    निरावर्ते नित्ये स्थिरनिरवधानभ्रममये
विवेकप्रभ्रश्यद्विकृतिपरमानन्दजलधौ ॥ २८०२॥

2    803@1   अये नीलग्रीव क्व कथय सखे तेऽद्य मुनयः परं तोषं येषां तव
वरविलासो वितनुते ।
2    803@2    अमी दूरात् क्रूराः क्वणितमिदमाकर्ण्य सहसा त्वरन्ते हन्तुं त्वामहह
शबराः पुङ्खितशराः ॥ २८०३॥

2    804@1   अये नृपतिमण्डलीमुकुटरत्न युष्मद्भुजा- महोष्मततिसंजुषा बत
भवत्प्रतापार्चिषा ।
2    804@2    द्विषामतिभृशं यशः प्रकटपारदो ध्मापनाद् उदुस्फुटत तारकाः
कपटतो विहायस्तटे ॥ २८०४॥

2    805@1   अये पाथोवाह स्थगय ककुभोऽन्यास्तत इतस्त्यजैतां सीमानं वसति
मुनिरस्यां कलशभूः ।
2    805@2    उदञ्चत्कोपेऽस्मिन् स जलधिरपि स्थास्यति न ते यतः पायं पायं
सलिलमिह शौर्यं प्रथयसि ॥ २८०५॥

2    806@1   अये मधुप मा कृथा बत वृथा मनोदीनतां तुषारसमये
लताशतनिषेवणव्याकुलः ।
2    806@2    इयं पुरत एव ते सरसपुष्पमासोदये रसालनवमञ्जरी मधुझरी
जरीजृम्भते ॥ २८०६॥

2    807@1   अये ममोदासितमेव जिह्वया द्वयेऽपि तस्मिन्ननतिप्रयोजने ।
2    807@2    गरौ गिरः पल्लवनार्थलाघवे मितं च सारं च वचो हि वाग्मिता
॥ २८०७॥

2    808@1   अये मातर्दृष्ट्वा मुखममृतभानुभ्रमवशात् कचच्छद्मा राहुर्वसति
किमु तृष्णातरलितः ।
2    808@2    किमेवं कन्दर्पान्तकतरुणि सिन्दूरसरणिच्- छलाद्भोक्तुं भूयो बहिरिव
रसज्ञां कलयति ॥ २८०८॥

2    809@1   अये मातस्तातः क्व गत इति यद्वैरिशिशुना दरीगेहे लीना निभृतमिह
पृष्टा स्वजननी ।
2    809@2    करेणास्यं तस्य द्रुतमथ निरुद्ध्याश्रुभृतया विनिःश्वस्य स्फारं
शिव शिव दृशैवोत्तरयति ॥ २८०९॥

2    810@1   अये मुक्तारत्न प्रसर बहिरुद्द्योतय गृहान् अपि क्षोणीन्द्राणां कुरु
फलवतः स्वानपि गुणान् ।
2    810@2    किमत्रैवात्मानं जरयसि मुधा शुक्तिकुहरे महागम्भीरोऽयं जलधिरिह
कस्त्वां गणयति ॥ २८१०॥

2    811@1   अये यदि समीहसे परपुरावरोधं प्रभो तदाकलय मद्वचः किमपि
दर्पनारायण ।
2    811@2    प्रतीपनृपनागरीनयननीरकल्लोलिनी- समुत्तरणचातुरीं
तुरगराजिमध्यापय ॥ २८११॥

2    812@1   अये लाजा उच्चैः पथि वचनमाकर्ण्य गृहिणी शिशोः कर्णौ यत्नात्
सुपिहितवती दीनवदना ।
2    812@2    मयि क्षीणोपाये यदकृत दृशावश्रुबहुले तदन्तःशल्यं मे त्वमसि
पुनरुद्धर्तुमुचितः ॥ २८१२॥

2    813@1   अये वापीहंसा निजवसतिसंकोचपिशुनं कुरुध्वं मा चेतो वियति चलतो
वीक्ष्य विहगान् ।
2    813@2    अमी ते सारङ्गा भुवनमहनीयव्रतभृतां निरीहाणांयेषां तृणमिव
भवन्त्यम्बुनिधयः ॥ २८१३॥

2    814@1   अये वारां राशे कतिपयपयोबिन्दुविभवैरमीभिर्मा गर्वं वह निरवलेपा
हि कृतिनः ।
2    814@2    न किं लोपामुद्रासहचरकरक्रोडकुहरे भवान् दृष्टः कष्टं
प्रचलजलजन्तुव्यतिकरः ॥ २८१४॥

2    815@1   अये वारां राशे कुलिशकरकोपप्रतिभयाद् अयं पक्षप्रेम्णा
गिरिपतिसुतस्त्वामुपगतः ।
2    815@2    त्वदन्तर्वास्तव्यो यदि पुनरयं वाडवशिखी प्रदीप्तः प्रत्यङ्गं
ग्लपयति ततः कोऽस्य शरणम् ॥ २८१५॥

2    816@1   अये सुधाकैरविणि व्यधायि मुधा सुधाधामनि बन्धुभावः ।
2    816@2    जनापवादः परितः प्रयातः समागमो हन्त न जातु जातः ॥ २८१६॥

2    817@1   अयेऽस्तमयते शशी नहि कृशीभवत्याग्रहो विनश्यति तमो हठं
किमणुमप्यपास्ते मनः ।
2    817@2    सखि प्रकटितोऽरुणो न करुणोदयस्ते मनाक् प्रयाति खलु यामिनी न
विमनीकृथा नायकम् ॥ २८१७॥

2    818@1   अये स्वर्गः स्वर्गः कतिदिवसमार्गः प्रवसतां पुरस्तुङ्गौ स्यातां यदि
न कुचकुम्भौ मृगदृशः ।
2    818@2    अयाचं पाथेयं सुलभ[मुभयं] मूलफलयोः पयः स्थाने स्थाने पथि
पथि च विश्रामतरवः ॥ २८१८॥

2    819@1   अये हेलावेलातुलितकुलशैले जलनिधौ कुतो वारामोघं बत जलद मोघं
वितरसि ।
2    819@2    समन्तादुत्तालज्वलदनलकीलाकवलन- क्लमोपेतानेतानुपचर पयोभिर्विटपिनः
॥ २८१९॥

2    820@1   अयोगजामन्वभवं न वेदनां हिताय मेऽभूदियमुन्मदिष्णुता ।
2    820@2    उदेति दोषादपि दोषलाघवं कृशत्वमज्ञानवशादिवैनसः ॥ २८२०॥

2    821@1   अयोग्यवस्तुभरणात् भजेद्योग्योऽपि दुष्टताम् ।
2    821@2    रक्षणायेन्द्रदत्तासिं वहन् व्याधोऽभवन्मुनिः ॥ २८२१॥

2    822@1   अयोध्यामटवीभूतां पित्रा भ्रात्रा च वर्जिताम् ।
2    822@2    पिपासार्तोऽनुधावामि क्षीणतोयां नदीमिव ॥ २८२२॥

2    823@1   अय्ययि साहसकारिणि किं तव चङ्क्रमणेन ।
2    823@2    टसदिति भङ्गमवाप्स्यसि कुचयुगभारभरेण ॥ २८२३॥

2    823A@1   अरक्ते न सुखं वेत्ति नारक्तो दुःखमश्नुते ।
2    823A@2    दुःखानां च सुखानां च रक्त एवास्पदं सदा ॥

2    824@1   अरक्षितं तिष्ठति दैवरक्षितं सुरक्षितं दैवहतं विनश्यति ।
2    824@2    जीवत्यनाथोऽपि वने विसर्जितः कृतप्रयत्नोऽपि गृहे न जीवति ॥ २८२४॥

2    825@1   अरक्षितं भवेत् सत्यं दैवं तमेव रक्षति ।
2    825@2    दैवेन नाशितं यत्तु तस्य रक्षा न दृश्यते ॥ २८२५॥

2    826@1   अरक्षिता गृहे रुद्धाः पुरुषैराप्तकारिभिः ।
2    826@2    आत्मानमात्मना यास्तु रक्षेयुस्ताः सुरक्षिताः ॥ २८२६॥

2    827@1   अरक्षितारं राजानं बलिषड्भागहारिणम् ।
2    827@2    तमाहुः सर्वलोकस्य समग्रमलहारकम् ॥ २८२७॥

2    828@1   अरक्ष्यमानाः कुर्वन्ति यत्किंचित् किल्विषं प्रजाः ।
2    828@2    तस्मात्तु नृपतेरर्धं यस्माद् गृह्णात्यसौ करान् ॥ २८२८॥

2    829@1   अरण्यं रक्षितं सिंहात् तस्मात् सिंहः सुरक्षितः ।
2    829@2    इत्यन्योन्यस्योपकारे मित्रत्वं तन्निबन्धनम् ॥ २८२९॥

2    830@1   अरण्यं सारङ्गैर्गिरिकुहरगर्भाश्च हरिभिर्दिशो दिङ्मातङ्गैः
सलिलमुषितं पङ्कजवनैः ।
2    830@2    प्रियाचक्षुर्मध्यस्तनवदनसौन्दर्यविजितैः सतां माने म्लाने मरणमथवा
दूरगमनम् ॥ २८३०॥

2    831@1   अरण्यबीजाञ्जलिदानलालितास्तथा च तस्यां हरिणा विशश्वसुः ।
2    831@2    यथा तदीयैर्नयनैः कुतूहलात् पुरः सखीनाममिमीत लोचने ॥ २८३१॥

2    832@1   अरण्यरुदितं कृतं शवशरीरमुद्वर्तितं स्थलेऽब्जमवरोपितं
सुचिरमूषरे वर्षितम् ।
2    832@2    श्वपुच्छमवनामितं बधिरकर्णजापः कृतः कृतान्धमुखमण्डना
यदबुधो जनः सेवितः ॥ २८३२॥

2    833@1   अरण्यहरिणग्रामम् आचक्राम हुताशनः ।
2    833@2    इन्दोः क्रोडमृगं धर्तुम् इव धूमो नभो ययौ ॥ २८३३॥

2    834@1   अरण्यानी क्वेयं धृतकनकसूत्रः क्व च मृगः क्व मुक्ताहारोऽयं
क्व च स पतगः क्वेयमबला ।
2    834@2    क्व तत्कन्यारत्नं ललितमहिभर्तुः क्व च वयं स्वमाकूतं धाता किमपि
निभृतं पल्लवयति ॥ २८३४॥

2    835@1   अरण्ये पुष्पिता वृक्षा दूरस्थाने च बान्धवाः ।
2    835@2    समृद्धेनापि किं तेन यः काले नोपतिष्ठति ॥ २८३५॥

2    836@1   अरतिरियमुपैति मां न निद्रा गणयति तस्य गुणान् मनो न दोषान् ।
2    836@2    विगलति रजनी न संगमाशा व्रजति तनुस्तनुतां न चानुरागः ॥ २८३६॥

2    837@1   अरत्नालोकसंहार्यम् अवार्यं सूर्यरश्मिभिः ।
2    837@2    दृष्टिरोधकरं यूनां यौवनप्रभवं तमः ॥ २८३७॥

2    838@1   अरयोऽपि हि मित्रत्वं यान्ति दण्डवतो ध्रुवम् ।
2    838@2    दण्डप्रायो हि नृपतिर्भुनक्त्याक्रम्य मेदिनीम् ॥ २८३८॥

2    839@1   अरयोऽपि हि संधेयाः सति कार्यार्थगौरवे ।
2    839@2    अहिमूषकवद् देवा ह्यर्थस्य पदवीं गतैः ॥ २८३९॥

2    840@1   अरलूवृक्षपत्राणां लेपो गोमुखरोगहृत् ।
2    840@2    गोनाससंभवः क्षारो हन्ति पुष्पं चिरोद्भवम् ॥ २८४०॥

2    841@1   अरविन्दमिदं वीक्ष्य खेलत्खञ्जनमञ्जुलम् ।
2    841@2    स्मरामि वदनं तस्याश्चारु चञ्चललोचनम् ॥ २८४१॥

2    842@1   अरविन्दवृन्दमकरन्दतुन्दिलो मरुदेति मन्दमिह मन्दराचलात् ।
2    842@2    सुरतान्ततान्तसुदतीमतल्लिका- कबरीपरीमलझरी परीवृतः ॥ २८४२॥

2    843@1   अरविन्देषु कुन्देषु रमितं कालयोगतः ।
2    843@2    अये माकन्द जानीहि तवैवायं मधुव्रतः ॥ २८४३॥

2    844@1   अरश्मि बिम्बं सूर्यस्य वह्निं चैवांशुमालिनम् ।
2    844@2    दृष्ट्वैकादशमासात्तु नरो नोर्द्ध्वं तु जीवति ॥ २८४४॥

2    845@1   अरसापि हि वाग् भाति प्रोक्तावसर एव हि ।
2    845@2    सर्वचित्तप्रमोदाय गालिदानं करग्रहे ॥ २८४५॥

2    846@1   अरसिकजनभाषणतो रसिकजनैः सह वरं कलहः ।
2    846@2    लम्बकुचालिङ्गनतो लिकुचकुचापादताडनं श्रेयः ॥ २८४६॥

2    847@1   अराजके जीवलोके दुर्बला बलवत्तरैः ।
2    847@2    बाध्यन्ते न च वित्तेषु प्रभुत्वमिह कस्यचित् ॥ २८४७॥

2    848@1   अराजके तु लोकेऽस्मिंस्तस्माद् राजा विधीयताम् ।
2    848@2    राजा राज्ये चिरं रक्षां कृत्वा स्वर्गमवाप्नुयात् ॥ २८४८॥

2    849@1   अराजकेषु राष्ट्रेषु धर्मो न ह्यवतिष्ठते ।
2    849@2    परस्परं च बाधन्ते सर्वथा धिगराजकम् ॥ २८४९॥

2    850@1   अराजके हि लोकेऽस्मिन् सर्वतो विद्रुते भयात् ।
2    850@2    रक्षार्थमस्य सर्वस्य राजानमसृजत् प्रभुः ॥ २८५०॥

2    851@1   अरातिभिर्युधि सहयुध्वनो हताञ् जिघूक्षवः श्रुतरणतूर्यनिःस्वनाः ।
2    851@2    अकुर्वत प्रथमसमागमोचितं चिरोज्झितं सुरगणिकाः प्रसाधनम् ॥ २८५१॥

2    852@1   अरातिविक्रमालोकविकस्वरविलोचनः ।
2    852@2    कृपाणोदग्रदोर्दण्डः स सहस्रायुधीयति ॥ २८५२॥

2    853@1   अरालकेश्या अलके विधात्रा विधीयमाने चलतूलिकाग्रात् ।
2    853@2    च्युतस्य बिन्दोरसितस्य मार्ग- रेखेव रेजे नवरोमराजी ॥ २८५३॥

2    854@1   अरावप्युचितं कार्यम् आतिथ्यं गृहमागते ।
2    854@2    छेत्तुमप्यागते छायां नोपसंहरते द्रुमः ॥ २८५४॥

2    855@1   अरिं मित्रमुदासीनं मध्यस्थं स्थविरं गुरुम् ।
2    855@2    यो न बुध्यति मन्दात्मा स च सर्वत्र नश्यति ॥ २८५५॥

2    856@1   अरिणा सह संवासाद् विषेण सह भोजनात् ।
2    856@2    पाप्मना सह सौहार्दान् मरणं प्रतिपद्यते ॥ २८५६॥

2    857@1   अरितोऽभ्यागतो दोषः शत्रुसंवासकारितः ।
2    857@2    सर्पसंवासधर्मित्वान् नित्योद्वेगेन दूषितः ॥ २८५७॥

2    858@1   जायते प्लक्षबीजाशात् कपोतादिव शाल्मलेः ।
2    858@2    उद्वेगजननो नित्यं पश्चादपि भयावहः ॥ २८५८॥

2    859@1   अरिपक्षाश्रिते मित्रे मर्मवेदिप्रियंवदे ।
2    859@2    विश्वासो नैव कर्तव्यः यदि साक्षाद् बृहस्पतिः ॥ २८५९॥

2    860@1   अरिभिर्जितैरशक्तैर्विज्ञाप्यं सेवकैः प्रभोर्नीतिः ।
2    860@2    विषयैर्जितोऽस्मि शंभो तव यच्छ्लाघ्यं तदारचय ॥ २८६०॥

2    861@1   अरिवधदेहशरीरः सहसा रथिसूततुरगपादातः ।
2    861@2    भाति सदानत्यागः स्थिरतायामवनितलतिलकः ॥ २८६१॥

2    862@1   अरिश्च मित्रं भवति मित्रं चापि प्रदुष्यति ।
2    862@2    अनित्यचित्तः पुरुषस्तस्मिन् को नाम विश्वसेत् ॥ २८६२॥

2    863@1   अरिषङ्वर्ग एवायम् अस्यास्तात पदानि षट् ।
2    863@2    तेषामेकमपि च्छिन्दन् खञ्जय भ्रमरीं श्रियम् ॥ २८६३॥

2    864@1   अरिष्टानि महाराज श‍ृणु वक्ष्यामि तानि ते ।
2    864@2    येषामालोकनान् मृत्युः निजं जानाति योगवित् ॥ २८६४॥

2    865@1   अरुंतुदं परुषं रूक्षवाचं वाक्कण्टकैर्वितुदन्तं मनुष्यान् ।
2    865@2    विद्यादलक्ष्मीकतमं जनानां मुखे निबद्धां निरृतिं वहन्तम् ॥ २८६५॥

2    866@1   अरुचिर्निशया विना शशी शशिना सापि विना महत्तमः ।
2    866@2    उभेयेन विना मनोभव- स्फुरितं नैव चकास्ति कामिनोः ॥ २८६६॥

2    867@1   अरुणकिरणजालैरन्तरिक्षे गतर्क्षे चलति शिशिरवाते मन्दमन्दं
प्रभाते ।
2    867@2    युवतिजनकदम्बे नाथमुक्तौष्ठबिम्बे चरमगिरिनितम्बे चन्द्रबिम्बं
ललम्बे ॥ २८६७॥

2    868@1   अरुणकिरणे वह्नौ लाजानुडूनि जुहोति या परिणयति तां संध्यामेतामवैमि
मणिर्दिवः ।
2    868@2    इयमिव स एवाग्निभ्रान्तिं करोति पुरायतः करमपि न कस्तस्यैवोत्कः
सकौतुकमीक्षितुम् ॥ २८६८॥

2    869@1   अरुणजलजराजीमुग्धहस्ताग्रपादा बहुलमधुपमालाकज्जलेन्दीवराक्षी ।
2    869@2    अनुपतति विरावैः पत्रिणां व्याहरन्ती रजनिमचिरजाता पूर्वसंध्या
सुतेव ॥ २८६९॥

2    870@1   अरुणदलनलिन्या स्निग्धपादारविन्दा कठिनतनुधरण्यां यात्यकस्मात्
स्खलन्ती ।
2    870@2    अवनि तव सुतेयंपादविन्यासदेशे त्यज निज कठिनत्वं जानकी यात्यरण्यम्
॥ २८७०॥

2    871@1   अरुणनयनं सभ्रूभङ्गं दरस्फुरिताधरं सुतनु शशिनः क्लिष्टां
कान्तिं करोतु तवाननम् ।
2    871@2    कृतमनुनयैः कोपोऽयं ते मनस्विनि वर्धताम् इति गदितयाश्लिष्टो
देव्या शिवाय शिवोऽस्तु वः ॥ २८७१॥

2    872@1   अरुणमपि विद्रुमद्रुं मृदुलतरं चापि किसलयं बाले ।
2    872@2    अधरीकरोति नितरां तवाधरो मधुरिमातिशयात् ॥ २८७२॥

2    873@1   अरुणरागनिषेधिभिरंशुकैः श्रवणलब्धपदैश्च यवाङ्कुरैः ।
2    873@2    परभृताविरुतैश्च विलासिनः स्मरबलैरबलैकरसाः कृताः ॥ २८७३॥

2    874@1   अरुणिताखिलशैलवना मुहुर्विदधती पथिकान् परितापिनः ।
2    874@2    विकचकिंशुकसंहतिरुच्चकैरुदवहद्दवहव्यवहश्रियम् ॥ २८७४॥

2    875@1   अरुणे च तरुणि नयने तव मलिनं च प्रियस्य मुखम् ।
2    875@2    मुखमानतं च सखिते ज्वलितश्चास्यान्तरे स्मरज्वलनः ॥ २८७५॥

2    876@1   अरुणोदयवेलायां दशाहेन फलं लभेत् ।
2    876@2    गोविसर्जनवेलायां सद्यः फलद इष्यते ॥ २८७६॥

2    877@1   अरुन्धतीकामपुरंध्रिलक्ष्मी- जम्भद्विषद्दारनवाम्बिकानाम् ।
2    877@2    चतुर्दशीयं तदिहोचितैव गुल्फद्वयाप्ता यददृश्यसिद्धिः ॥ २८७७॥

2    878@1   अरुष्यन् क्रुश्यमानस्य सुकृतं नाम विन्दति ।
2    878@2    दुष्कृतं चात्मनो मर्षी रुष्यत्येवापमार्ष्टि वै ॥ २८७८॥

2    879@1   अरूपोऽपि सुरूपोऽपि आढ्योऽपि द्रव्यवर्जितः ।
2    879@2    दुःशीलः शीलयुक्तो वा स्त्रीणां भर्ताधिदेवता ॥ २८७९॥

2    880@1   अरे चेतोमत्स्य भ्रमणमधुना यौवनजले त्यज त्वं स्वच्छन्दं
युवतिजलधौ पश्यसि न किम् ।
2    880@2    तनूजालीजालं स्तनयुगलतुम्बीफलयुतं मनोभूः कैवर्तः क्षिपति
रतितन्तु प्रतिमुहुः ॥ २८८०॥

2    881@1   अरे दैव त्वदायत्तं कामं वित्तादि गच्छतु ।
2    881@2    ममायत्तं पुनर्वृत्तं हर्तुं कस्येह योग्यता ॥ २८८१॥

2    882@1   अरे यमभटाः शठाः कपटविग्रहे तूद्भटा निवेदयत वो यमं न च
तवाधिकारो मयि ।
2    882@2    अहं च शिवसुन्दरीचरणयुग्मपङ्केरुह- स्खलन्मधुसुधारसं
समपिबं न जानीथ रे ॥ २८८२॥

2    883@1   अरे रामाहस्ताभरण भसलश्रेणिशरण स्मरक्रीडाव्रीडाशमन
विरहिप्राणदमन ।
2    883@2    सरोहंसोत्तंस प्रचलदल नीलोत्पल सखे सखेदोऽहं मोहं श्लथय
कथय क्वेन्दुवदन ॥ २८८३॥

2    884@1   अरे वद हरेर्नाम क्षेमधाम क्षणे क्षणे ।
2    884@2    बहिः सरति निःश्वासे विश्वासः कः प्रवर्तते ॥ २८८४॥

2    885@1   अरैः संधार्यते नाभिर्नाभौ चाराः प्रतिष्ठिताः ।
2    885@2    स्वामिसेवकयोरेवं वृत्तिचक्रं प्रवर्तते ॥ २८८५॥

2    886@1   अरोदि मधुपैर्भृशं कमलमालया मीलितं व्यकम्पि जलवीचिभिर्विदलितं
मुखं कैरवैः ।
2    886@2    विलोक्य रजनौ ह्रदे विरहिकोकशोकं घनं परव्यसनकातराः किमिव
कुर्वते साधवः ॥ २८८६॥

2    887@1   अर्ककर्पासयोर्मूलं जलपीतं जयेद्विषम् ।
2    887@2    पटोलमूलनस्येन कालदष्टोऽपि जीवति ॥ २८८७॥

2    888@1   अर्कच्छायं तिरयति सुधालिप्तविद्युन्मतल्ली चक्रप्रख्यं महति
सुषमामण्डले दूरमग्नम् ।
2    888@2    रक्तादर्शप्रतिफलमिव श्रीसदङ्गं वहन्ती दृष्टा काचित् तरलनयना
देवतेव स्मरस्य ॥ २८८८॥

2    889@1   अर्काः किं फलसंचयेन भवतां किं वः प्रसूनैर्नवैः किं वा
भूरिलताचयेन महता गोत्रेण किं भूयसा ।
2    889@2    येषामेकतमो बभूव स पुनर्नैवास्ति कश्चित् कुले छायायामुपविश्य
यस्य पथिकास्तृप्तिं फलैः कुर्वते ॥ २८८९॥

2    890@1   अर्काः केचन केचिदक्षतरवः केचिद्दलक्ष्मारुहाः निम्बाः केचन केचिदत्र
विपिने क्रूराः करीरद्रुमाः ।
2    890@2    माकन्दो मकरन्दतुन्दिलमिलद्भृङ्गालिश‍ृङ्गारितः कोऽप्यत्रास्ति न
मित्र यत्र तनुते कर्णामृतं कोकिलः ॥ २८९०॥

2    891@1   अर्काभिमुख्यसलिलस्थितिसाधनानि रक्ताम्बुजस्य फलितान्यधुना तपांसि ।
2    891@2    यद्भीरु तस्य परिभूतिकरं पदं त्वं लाक्षारसान्तरितरागमिदं
करोषि ॥ २८९१॥

2    892@1   अर्घायाम्बुधिरिन्दुमण्डलमपि श्रीचन्दनं तण्डुलास्तारा बिल्वदलं
नभःसुरधुनी धूपः प्रदीपो रविः ।
2    892@2    खेटाः पञ्चफलानि किं च ककुभस्ताम्बूलमारात्रिकं मेरुः श्रीजगतीपते
तव यशोयोगेश्वरस्यार्चने ॥ २८९२॥

2    893@1   अर्घ्यं दत्त्वाथ देवाय भास्कराय समाहितः ।
2    893@2    ततोऽलंकृतगात्रः सन् वृत्तमालोक्य मन्त्रवत् ॥ २८९३॥

2    894@1   अर्घ्यमर्घ्यमिति वादिनं नृपं सोऽनवेक्ष्य भरताग्रजो यतः ।
2    894@2    क्षत्रकोपदहनार्चिषं ततः संदधे दृशमुदग्रतारकाम् ॥ २८९४॥

2    895@1   अर्चकस्य तपोयोगाद् अर्चनस्यातिशायनात् ।
2    895@2    आभिरूप्याच्च मूर्तीनां देवः सांनिध्यमृच्छति ॥ २८९५॥

2    896@1   अर्चामः सततं गणाधिपमथाप्याखून् निहन्मः शतं ध्यायामो हृदि
भैरवं तदपि तु प्रोत्सारयामः शुनः ।
2    896@2    भूतेशं प्रणुमस्तथापि शतशो भूतान् निगृह्णीमहे नह्येकस्य गुणः
परस्य महतो दोषानपि प्रोर्णुते ॥ २८९६॥

2    897@1   अर्चामीति धिया यदेव कुसुमं क्षिप्त्वा जनो मुच्यते विद्यामीति धिया
तदेव विकिरन् भस्मीकृतो मन्मथः ।
2    897@2    इत्याभ्यन्तरवृत्तिमात्ररसिको बाह्यानपेक्षश्च यः स स्वामी मम दैवतं
तदितरो नाम्नापि नाम्नायते ॥ २८९७॥

2    898@1   अर्चिर्मालाकरालाद्दिवमभिलिहतो दाववह्नेरदूराद् उड्डीयोड्डीय
किंचिच्छलभकवलनानन्दमन्दप्रचाराः ।
2    898@2    अग्रेऽग्रे संरटन्तः प्रचुरतरमसीपातदुर्लक्षधूम्रा धूम्याटाः पर्यटन्ति
प्रतिविटपममी निष्ठुराः स्वस्थलीषु ॥ २८९८॥

2    899@1   अर्चिष्मन्ति विदार्य वक्त्रकुहराण्यासृक्कणो वासुकेस्तर्जन्या विषकर्बुरान्
गणयतः संस्पृश्य दन्ताङ्कुरान् ।
2    899@2    एकं त्रीणि नवाष्ट सप्त षडिति व्यस्तास्तसंख्याक्रमा वाचः शक्तिधरस्य
शैशवकलाः कुर्वन्तु वो मङ्गलम् ॥ २८९९॥

2    900@1   अर्च्ये विष्णौ शिलाधीर्गुरुषु नरमतिर्वैष्णवे जातिबुद्धिर्विष्णोर्वा
वैष्णवानां कलिमलमथने पादतीर्थेऽम्बुबुद्धिः ।
2    900@2    श्रीविष्णोर्नाम्नि मन्त्रे सकलकलुषहे शब्दसामान्यबुद्धिर्विष्णौ
सर्वेश्वरेशे तदितरसमधीर्यस्य वा नारकी सः ॥ २९००॥

2    901@1   अर्जयेज्ज्ञानमर्थांश्च पुमानमरवत् सदा ।
2    901@2    केशेष्विव गृहीतः सन् मृत्युना धर्ममाचरेत् ॥ २९०१॥

2    902@1   अर्जितं स्वेन वीर्येण नान्यमाश्रित्य कंचन ।
2    902@2    फलशाकमपि श्रेयो भोक्तुं ह्यकृपणं गृहे ॥ २९०२॥

2    903@1   परस्य नु गृहे भोक्तुः परिभूतस्य नित्यशः ।
2    903@2    सुमृष्टमपि न श्रेयो विकल्पोऽयमतः सताम् ॥ २९०३॥

2    904@1   अर्जुनः कृष्णसंयुक्तः कर्णं यत्रानुधावति ।
2    904@2    तन्नेत्रं तु कुरुक्षेत्रम् इति मुग्धे मृशामहे ॥ २९०४॥

2    905@1   अर्जुनः फल्गुनः पार्थः किरीटी श्वेतवाहनः ।
2    905@2    बीभत्सुर्विजयी कृष्णः सव्यसाची धनंजयः ॥ २९०५॥

2    906@1   अर्जुनस्य इमे बाणा नेमे बाणाः शिखण्डिनः ।
2    906@2    सीदन्ति मम गात्राणि माघमा सेगवा इव ॥ २९०६॥

2    907@1   अर्जुनस्य प्रतिज्ञे द्वे न दैन्यं न पलायनम् ।
2    907@2    आयू रक्षति मर्माणि आयुरन्नं प्रयच्छति ॥ २९०७॥

2    908@1   अर्जुनान्ते वरारोहे भीमान्ते च वरानने ।
2    908@2    पाण्डवैः सह योद्धव्यं रक्षणीयो धनंजयः ॥ २९०८॥

2    909@1   अर्जुनीयति यदर्जने जनो वर्जनीयजनतर्जनादिभिः ।
2    909@2    मङ्क्षु नश्यति चिराय संचिता वञ्चिता जगति के न सम्पदा ॥ २९०९॥

2    910@1   अर्थं धिगस्तु बहुवैरिकरं नराणां राज्यं धिगस्तु भयदं बहु
चिन्तनीयम् ।
2    910@2    स्वर्गं धिगस्तु पुनरागमनप्रवृत्तिं धिग् धिक् शरीरमपि
रोगसमाश्रयं च ॥ २९१०॥

2    911@1   अर्थं महान्तमासाद्य विद्यामैश्वर्यमेव वा ।
2    911@2    विचरत्यसमुन्नद्धो यः स पण्डित उच्यते ॥ २९११॥

2    912@1   अर्थं सप्रतिबन्धं प्रभुरधिगन्तुं सहायवानेव ।
2    912@2    दृश्यं तमसि न पश्यति दीपेन विना सचक्षुरपि ॥ २९१२॥

2    913@1   अर्थः कामो धर्मो मोक्षः सर्वे भवन्ति पुरुषस्य ।
2    913@2    तावद्यावत् पीडां जाठरवह्निर्न विदधाति ॥ २९१३॥

2    914@1   अर्थः सुखं कीर्तिरपीह मा भूद् अनर्थ एवास्तु तथापि धीराः ।
2    914@2    निजप्रतिज्ञामनुरुध्यमाना महोद्यमाः कर्मसमारभन्ते ॥ २९१४॥

2    915@1   अर्थ एव हि केषांचिद् अनर्थो भविता नृणाम् ।
2    915@2    अर्थश्रेयसि चासक्तो न श्रेयो विन्दते नरः ॥ २९१५॥

2    916@1   अर्थग्रहणे न तथा दुनोति कटुकूजितैर्यथा पिशुनः ।
2    916@2    रुधिरादानादधिकं दुनोति कर्णे क्वणन् मशकः ॥ २९१६॥

2    917@1   अर्थज्ञात् संशयच्छेत्ता ततः श्रेयान् स्वकर्मकृत् ।
2    917@2    मुक्तसङ्गस्ततो भूयान् अदोग्धा धर्ममात्मनः ॥ २९१७॥

2    918@1   अर्थत्यागो हि कार्यः स्याद् अर्थं श्रेयांसमिच्छता ।
2    918@2    बीजौपम्येन कौन्तेय मा ते भूदत्र संशयः ॥ २९१८॥

2    919@1   अर्थधर्मौ परित्यज्य यः काममनुवर्तते ।
2    919@2    एवमापद्यते क्षिप्रं राजा दशरथो यथा ॥ २९१९॥

2    920@1   अर्थनाशं मनस्तापं गृहे दुश्चरितानि च ।
2    920@2    वञ्चनं चापमानं च मतिमान् न प्रकाशयेत् ॥ २९२०॥

2    921@1   अर्थपतौ भूमिपतौ बाले वृद्धे तपोऽधिके विदुषि ।
2    921@2    योषिति मूर्खे गुरुषु च विदुषा नैवोत्तरं देयम् ॥ २९२१॥

2    922@1   अर्थप्रश्नकृतौ लोके सुलभौ तौ गृहे गृहे ।
2    922@2    दाता चोत्तरदश्चैव दुर्लभौ पुरुषौ भुवि ॥ २९२२॥

2    923@1   अर्थप्राणविनाशसंशयकरीं प्राप्यापदं दुस्तरां प्रत्यासन्नभयो न
वेत्ति विभवं स्वं जीवितं काङ्क्षति ।
2    923@2    उत्तीर्णस्तु ततो धनार्थमपरां भूयो विशत्यापदं प्राणानां च धनस्य
चाधमधियामन्योन्यहेतुः पणः ॥ २९२३॥

2    924@1   अर्थप्रियतयात्मानम् अप्रियाय ददाति या ।
2    924@2    कामात्मन्यपि निःस्नेहां कोऽनुरक्तेति मन्यते ॥ २९२४॥

2    925@1   अर्थमनर्थं भावय नित्यं नास्ति ततः सुखलेशः सत्यम् ।
2    925@2    पुत्रादपि धनभाजां भीतिः सर्वत्रैषा विहिता रीतिः ॥ २९२५॥

2    926@1   अर्थयुक्तस्य करणम् अनर्थस्य च वर्जनम् ।
2    926@2    न्यायतश्च करादानं स्वयं च प्रतिमोक्षणम् ॥ २९२६॥

2    927@1   अर्थयुक्तिमविज्ञाय यः शुभे कुरुते मतिम् ।
2    927@2    मित्रे वा यदि वा शत्रौ तस्यापि चलिता मतिः ॥ २९२७॥

2    928@1   अर्थयेदेव मित्राणि सति वासति वा धने ।
2    928@2    नानर्थयन् विजानाति मित्राणां सारफल्गुताम् ॥ २९२८॥

2    929@1   अर्थरक्षापरो भृत्यः कृत्याकृत्यविवेकवित् ।
2    929@2    सान्धिविग्रहिकः कार्यो राज्ञा नयविशारदः ॥ २९२९॥

2    930@1   अर्थवन्तः प्रशस्यन्ते निन्द्यन्ते तद्विनाकृताः ।
2    930@2    आगेमेष्वपि चेदेवम् अद्भुतं किं शरीरिषु ॥ २९३०॥

2    931@1   अर्थवानर्थमर्थिभ्यो न ददात्यत्र को गुणः ।
2    931@2    एकैव गतिरर्थस्य दानमन्या विपत्तयः ॥ २९३१॥

2    932@1   अर्थवानेव लोकेऽस्मिन् पूज्यते मित्रबान्धवैः ।
2    932@2    अर्थहीनस्तु पुरुषो जीवन्नपि मृतोपमः ॥ २९३२॥

2    933@1   अर्थवान् दुष्कुलीनोऽपि लोके पूज्यतमो नरः ।
2    933@2    शशिनस्तुल्यवंशोऽपि निर्धनः परिभूयते ॥ २९३३॥

2    934@1   अर्थश्चेत् सर्वथा रक्ष्य इति कैश्चिदुदाहृतम् ।
2    934@2    तत्कथं न हरिश्चन्द्रोऽरक्षत् कुशिकनन्दने ॥ २९३४॥

2    935@1   धर्मस्तु रक्षितः सर्वैरपि देहव्ययेन च ।
2    935@2    शिबिप्रभृतिभूपालैर्दधीचिप्रमुखैर्द्विजैः ॥ २९३५॥

2    936@1   अर्थसम्पद्विमोहाय बहुशोकाय चैव हि ।
2    936@2    तस्मादर्थमनर्थक्यं श्रेयोऽर्थी दूरतस्त्यजेत् ॥ २९३६॥

2    937@1   अर्थसम्पादनार्थं च पीड्यमानस्य शत्रुभिः ।
2    937@2    साधुषु व्यपदेशार्थं द्विविधः संश्रयः स्मृतः ॥ २९३७॥

2    938@1   अर्थसिद्धिं परामिच्छन् धर्ममेवादितश्चरेत् ।
2    938@2    नहि धर्मादपैत्यर्थः स्वर्गलोकादिवामृतम् ॥ २९३८॥

2    939@1   अर्थस्य निश्चयो दृष्टो विचारेण हितोक्तितः ।
2    939@2    न स्नानेन न दानेन प्राणायामशतेन वा ॥ २९३९॥

2    940@1   अर्थस्य पुरुषो दासः स च जातु न कस्यचित् ।
2    940@2    यदर्जनपरा लोके सर्वेऽपि भुवनत्रये ॥ २९४०॥

2    941@1   अर्थस्य पुरुषो दासो दासस्त्वर्थो न कस्यचित् ।
2    941@2    इति सत्यं महाराज बद्धोऽस्म्यर्थेन कौरवैः ॥ २९४१॥

2    942@1   अर्थस्य मूलं प्रकृतिर्नयश्च धर्मस्य कारुण्यमकैतवं च ।
2    942@2    कामस्य वित्तं च वपुर्वयश्च मोक्षस्य सर्वार्थनिवृत्तिरेव ॥ २९४२॥

2    943@1   अर्थस्य संग्रहे चैनां व्यये चैव नियोजयेत् ।
2    943@2    शौचे धर्मेऽन्नपक्त्यां च पारिणाह्यस्य चेक्षणे ॥ २९४३॥

2    944@1   अर्थस्य सदोत्थानं नियमपरीपालनं क्रियाज्ञानम् ।
2    944@2    स्थानत्यागः पटुता- ऽनुद्वेगः स्त्रीष्वविश्वासः ॥ २९४४॥

2    945@1   अर्थस्य साधने सिद्ध उत्कर्षे रक्षणे व्यये ।
2    945@2    नाशोपभोग आयासस्त्रासश्चिन्ता भ्रमो नृणाम् ॥ २९४५॥

2    946@1   अर्थस्यानर्थपूर्णस्य कोऽवसीदतु संग्रहे ।
2    946@2    तत्संतुष्टैर्न्नचेदिष्टैर्दुष्टैः स्यान्नयनोत्सवः ॥ २९४६॥

2    947@1   अर्थस्योपार्जनं कष्टं कष्टमस्य गृहागमः ।
2    947@2    तस्यागतस्य बन्धुभ्यो विनियोगः सुखावहः ॥ २९४७॥

2    948@1   अर्थस्योपार्जनं कृत्वा नैवाभाग्यः समश्नुते ।
2    948@2    अरण्यं महदासाद्य मूढः सोमिलको यथा ॥ २९४८॥

2    949@1   अर्थस्योपार्जने दुःखं पालने च क्षये तथा ।
2    949@2    नाशे दुःखं व्यये दुःखं घ्नन्ति चैवार्थकारणात् ॥ २९४९॥

2    950@1   अर्थहीनोऽपि मधुरः शब्दो लोकप्रियंकरः ।
2    950@2    वीणावेणुमृदङ्गादीन्यत्रोदाहरणानि नः ॥ २९५०॥

2    951@1   अर्थांश्च दुर्लभांल्लोके क्लेशांश्च सुलभांस्तथा ।
2    951@2    दुःखं चैव कुटुम्बार्थे यः पश्यति स मुच्यते ॥ २९५१॥

2    952@1   अर्थांस्त्यजत पात्रेभ्यः सुतान् प्राप्नुत कामजान् ।
2    952@2    प्रियं प्रियेभ्यश्चरत राजा हि त्वरते जये ॥ २९५२॥

2    953@1   अर्थाः खलु समृद्धा हि बाढं दुःखं विजानताम् ।
2    953@2    असमृद्धास्त्वपि सदा मोहयन्त्यविचक्षणान् ॥ २९५३॥

2    954@1   अर्थाः पादरजोपमा गिरिनदीवेगोपमं यौवनं मानुष्यं जलबिन्दुलोलचपलं
फेनोपमं जीवनम् ।
2    954@2    धर्मं यो न करोति निश्चलमतिः स्वर्गार्गलोद्घाटनं पश्चात्तापहतो
जरापरिणतः शोकाग्निना दह्यते ॥ २९५४॥

2    955@1   अर्थाः साधारणा एव वियुज्यन्ते स्वभावतः ।
2    955@2    ममतां त्यजतां तेषु महदुत्पद्यते यशः ॥ २९५५॥

2    956@1   अर्थाकृष्टधियः पदं रचयतः शब्दावधानात्मनः
संधिच्छेदविधाननिर्गमविधिव्यापारमातन्वतः ।
2    956@2    मा मां कश्चिदिह ग्रहीदिति मुहुः साशङ्कमापश्यतश्चौरस्येव
कवेर्भयं भवति यत्तद्विद्विषामस्तु वः ॥ २९५६॥

2    957@1   अर्थागमो नित्यमरोगिता च प्रिया च भार्या प्रियवादिनी च ।
2    957@2    वश्यश्च पुत्रोऽर्थकरी च विद्या षड् जीवलोकस्य सुखानि राजन् ॥ २९५७॥

2    958@1   अर्था गृहे निवर्तन्ते श्मशाने चैव बान्धवाः ।
2    958@2    सुकृतं दुष्कृतं चापि गच्छन्तमनुगच्छति ॥ २९५८॥

2    959@1   अर्थातुराणां न सुहृन् न बन्धुः कामातुराणां न भयं न लज्जा ।
2    959@2    विद्यातुराणां न सुखं न निद्रा क्षुधातुराणां न वपुर्न तेजः ॥ २९५९॥

2    960@1   अर्थात् पलायते ज्ञानं मार्जारान्मूषिको यथा ।
2    960@2    वकवत् ज्ञायतामर्थः सिंहवच्च जयेद्रिपुम् ॥ २९६०॥

2    961@1   अर्था दुःखं परित्यक्तुं पालिताश्चापि तेऽसुखाः ।
2    961@2    दुःखेन चाधिगम्यन्ते तेषां नाशं न चिन्तयेत् ॥ २९६१॥

2    962@1   अर्थाद्धर्मश्च कामश्च स्वर्गश्चैव नराधिप ।
2    962@2    प्राणयात्रा हि लोकस्य विनार्थं न प्रसिध्यति ॥ २९६२॥

2    963@1   अर्थाद् भ्रष्टस्तीर्थयात्रां तु गच्छेत् सत्याद् म्रष्टो रौरवं वै
व्रजेच्च ।
2    963@2    योगाद् भ्रष्टः सत्यधृतिं च गच्छेद् राज्याद् भ्रष्टो मृगयायां
व्रजेच्च ॥ २९६३॥

2    964@1   अर्थानर्थान्तरे बुद्धिर्निश्चितापि न शोभते ।
2    964@2    घातयन्ति हि कर्याणि दूताः पण्डितमानिनः ॥ २९६४॥

2    965@1   अर्थानर्थौ विनिश्चित्य व्यवसायं भजेत ह ।
2    965@2    गुणतः संग्रहं कुर्याद् दोषतस्तु विसर्जयेत् ॥ २९६५॥

2    966@1   अर्था न सन्ति न च मुञ्चति मां दुराशा त्यागे रतिं वहति दुर्ललितं
मनो मे ।
2    966@2    याच्ञा च लाघवकरी स्ववधे च पापं प्राणाः स्वयं व्रजत किं
परिदेवनेन ॥ २९६६॥

2    967@1   अर्था न स्युर्यदि विजहिमो धर्ममर्थैकसाध्यं कायक्लेशैः कतिकतिविधः
साधनीयो न धर्मः ।
2    967@2    कायः श्रान्तो यदि भवति कस्तावता धर्मलोपश्चित्तं दत्त्वा सकृदिव
शिवे चिन्तितं साधयामः ॥ २९६७॥

2    968@1   अर्थानामधिकानां राज्ञा चौरेण वा नाशः ।
2    968@2    अन्ने खल्वतिभुक्ते वमनं वा स्याद्विरेको वा ॥ २९६८॥

2    969@1   अर्थानामननुष्ठाता कामचारी विकत्थनः ।
2    969@2    अपि सर्वां महीं लब्ध्वा क्षिप्रमेव विनश्यति ॥ २९६९॥

2    970@1   अर्थानामर्जनं कार्यं वर्धनं रक्षणं तथा ।
2    970@2    भक्ष्यमाणो निरादायः सुमेरुरपि हीयते ॥ २९७०॥

2    971@1   अर्थानामर्जने दुःखम् अर्जितानां च रक्षणे ।
2    971@2    नाशे दुःखं व्यये दुःखं धिगर्थाः कष्टसंश्रयाः ॥ २९७१॥

2    972@1   अर्थानामार्जनं कार्यं वर्धनं रक्षणं तथा ।
2    972@2    भक्ष्यमाणो निरादायः क्षीयते हिमवानपि ॥ २९७२॥

2    973@1   अर्थानामीशिषे त्वं वयमपि च गिरामीश्महे यावदित्थं शूरस्त्वं
वाग्मिदर्पज्वरशमनविधावक्षयं पाटवं नः ।
2    973@2    सेवन्ते त्वां धनान्धा मतिमलहतये मामपि श्रोतुकामा मय्यप्यास्था न ते
चेत् त्वयि मम सुतरामेष राजन् गतोऽस्मि ॥ २९७३॥

2    974@1   अर्थानामीश्वरो यः स्याद् इन्द्रियाणामनीश्वरः ।
2    974@2    इन्द्रियाणामनैश्वर्याद् ऐश्वर्याद् भ्रश्यते हि सः ॥ २९७४॥

2    975@1   अर्थानाहरतोऽनर्थाः समायान्ति प्रमादिनः ।
2    975@2    अप्रमत्तस्ततो मार्गे नित्यमेवास्तु वित्तवान् ॥ २९७५॥

2    976@1   अर्थानुलापान् व्रजसुन्दरीणाम् अकृत्रिमाणां च सरस्वतीनाम् ।
2    976@2    आर्द्राशयेन श्रवणाञ्चलेन संभावयन्तं तरुणं गृणीमः ॥ २९७६॥

2    977@1   अर्थान् केचिदुपासते कृपणवत् केचित् त्वलंकुर्वते वेश्यावत् खलु
धातुवादिन इवोद्बध्नन्ति केचिद् रसान् ।
2    977@2    अर्थालंकृतिसद्रसद्रवमुचां वाचां प्रशस्तिस्पृशां कर्तारः कवयो
भवन्ति कतिचित् पुण्यैरगण्यैरिह ॥ २९७७॥

2    978@1   अर्थान् ब्रूयान् न चासत्सु गुणान् ब्रूयान् न चात्मनः ।
2    978@2    आदद्यान् न च साधुभ्यो नासत्पुरुषमाश्रयेत् ॥ २९७८॥

2    979@1   अर्था भाग्योदये जन्तुं विशन्ति शतशः स्वयम् ।
2    979@2    दिग्भ्योऽभ्युपेत्य सर्वाभ्यः सायं तरुमिवाण्डजाः ॥ २९७९॥

2    980@1   अर्थाभावे तु यज्ज्ञानं प्रत्यक्षमिव दृश्यते ।
2    980@2    गन्धर्वनगराकारं स्वप्नं तदुपलक्षयेत् ॥ २९८०॥

2    981@1   अर्थाभावे मृदुता काठिन्यं भवति चार्थबाहुल्ये ।
2    981@2    नैकत्रार्थमृदुत्वे प्रायः श्लोके च लोके च ॥ २९८१॥

2    982@1   अर्थार्थिना प्रिया एव श्रीहर्षोदीरिता गिरः ।
2    982@2    सारस्वते तु सौभाग्ये प्रसिद्धा तद्विरुद्धता ॥ २९८२॥

2    983@1   अर्थार्थिनी देवपूजास्पप्नोपश्रुतितत्परा ।
2    983@2    सदा गणकगेहं सा प्रष्टुं याति ग्रहस्थितिम् ॥ २९८३॥

2    984@1   अर्थार्थी जीवलोकोऽयं ज्वलन्तमुपसर्पति ।
2    984@2    क्षीणक्षीरां निराजीव्यां वत्सस्त्यजति मातरम् ॥ २९८४॥

2    985@1   अर्थार्थी जीवलोकोऽयं श्मशानमपि सेवते ।
2    985@2    जनितारमपि त्यक्त्वा निःस्वं गच्छति दूरतः ॥ २९८५॥

2    986@1   अर्थार्थी यानि कष्टानि मूढोऽयं सहते जनः ।
2    986@2    शतांशेनापि मोक्षार्थी तानि चेन् मोक्षमाप्नुयात् ॥ २९८६॥

2    987@1   अर्थार्थी यानि कष्टानि सहते कृपणो जनः ।
2    987@2    तान्येव यदि धर्मार्थी न भूयः क्लेशभाजनम् ॥ २९८७॥

2    988@1   अर्थालाभेऽपि महति स्वाध्यायं न समुत्सृजेत् ।
2    988@2    कुलान्यकुलतां यान्ति स्वाध्यायस्य विवर्जनात् ॥ २९८८॥

2    989@1   अर्थाहरणकौशल्यं किं स्तुमः शास्त्रवादिनाम् ।
2    989@2    अव्ययेभ्योऽपि ये चार्थान् निष्कर्षन्ति सहस्रशः ॥ २९८९॥

2    990@1   अर्था हसन्त्युचितदानविहीनचित्तं भूमिर्नरं च मम भूमिरिति ब्रुवाणम् ।
2    990@2    जारा हसन्ति तनयानुपलालयन्तं मृत्युर्हसत्यवनिपं रणरङ्गभीरुम्
॥ २९९०॥

2    991@1   अर्थिको व्याधितो मूर्खः प्रवासी परसेवकः ।
2    991@2    जीवन्तोऽपि मृताः पञ्च पञ्चैते दुखभागिनः ॥ २९९१॥

2    992@1   अर्थिता विभवस्त्यागः स्वातन्त्र्यमुचितज्ञता ।
2    992@2    इति पञ्चगुणोपतेम् आश्रयेदाश्रयं नरः ॥ २९९२॥

2    993@1   अर्थित्वे प्रकटीकृतेऽपि न फलप्राप्तिः प्रभोः प्रत्युत द्रुह्यन्
दाशरथिर्विरुद्धचरितो युक्तस्तया कन्यया ।
2    993@2    उत्कर्षं च परस्य मानयशसोर्विस्रंसनं चात्मनः स्त्रीरत्नं च
जगत्पतिर्दशमुखो दृप्तः कथं मृष्यते ॥ २९९३॥

2    994@1   अर्थिनस्त्वरितदानेन तृप्तिर्भवति यादृशी ।
2    994@2    बहुदानं विलम्बेन न तादृक् तृप्तिकारकम् ॥ २९९४॥

2    995@1   अर्थिनां कृपणा दृष्टिस्त्वन्मुखे पतिता सकृत् ।
2    995@2    तदवस्था पुनर्देव नान्यस्य मुखमीक्षते ॥ २९९५॥

2    996@1   अर्थिनां मित्रवर्गस्य विद्विषां च पराङ्मुखः ।
2    996@2    यो न याति पिता तेन पुत्री माता च वीरसूः ॥ २९९६॥

2    997@1   अर्थिनामुपपन्नानां पूर्वं चाप्युपकारिणाम् ।
2    997@2    आशां संश्रुत्य यो हन्ति स लोके पुरुषाधमः ॥ २९९७॥

2    998@1   अर्थिनि कवयति कवयति पठति च पठति स्तवोन्मुखे स्तौति ।
2    998@2    पश्चाद्यामीत्युक्ते मौनी दृष्टिं निमीलयति ॥ २९९८॥

2    999@1   अर्थिने न तृणवद्धनमात्रं किं तु जीवनमपि प्रतिपाद्यम् ।
2    999@2    एवमाह कुशवज्जलदापी द्रव्यदानविधिरुक्तिविदग्धः ॥ २९९९॥

3000@1   अर्थिनो जठरज्वालादग्धा वाक् कंचिदञ्चति ।
3000@2    तां चाशमयतो वित्तं किन्निमित्तं न विद्महे ॥ ३०००॥

3001@1   अर्थिप्रत्यर्थिलक्षैरप्यपराङ्मुखचेतसम् ।
3001@2    त्वां पराङ्मुखतां निन्युः केवलं परयोषितः ॥ ३००१॥

3002@1   अर्थिभुक्तावशिष्टं यत् तदश्नीयान् महाशयः ।
3002@2    श्वेतोऽर्थिरहितं भुक्त्वा निजमांसाशनोऽभवत् ॥ ३००२॥

3003@1   अर्थिभ्यः कनकस्य दीपकपिशा विश्राणिता राशयो वादे वादिविषाणिनां
प्रतिहताः शास्त्रोक्तिगर्वा गिरः ।
3003@2    उत्खातप्रतिरोपितैर्नृपतिभिः शारैरिव क्रीडितं कर्तव्यं कृतमर्थिता
यदि विधेस्तत्रापि सज्जा वयम् ॥ ३००३॥

3004@1   अर्थिभ्यश्च द्विषद्भ्यश्च वैमुख्यं यस्य नास्त्यसौ ।
3004@2    महोदारः सदा शान्तः कृतज्ञः कोऽपि दुर्लभः ॥ ३००४॥

3005@1   अर्थिभ्रंशबहूभवत्फलभरव्याजेन कुब्जायितः सत्यस्मिन्नतिदानभाजि
कथमप्यास्तां स कल्पद्रुमः ।
3005@2    आस्ते निर्व्ययरत्नसम्पदुदयोदग्रः कथं याचक-
श्रेणीवर्जनदुर्यशोनिबिडितव्रीडस्तु रत्नाचलः ॥ ३००५॥

3006@1   अर्थी करोति दैन्यं लब्धार्थो गर्वमपरितोषं च ।
3006@2    नष्टधनश्च सशोकः सुखमास्ते निःस्पृहः पुरुषः ॥ ३००६॥

3007@1   अर्थी येनार्थकृत्येन संव्रजत्यविचारयन् ।
3007@2    तमर्थमर्थशास्त्रज्ञाः प्राहुरर्थ्याश्च लक्ष्मण ॥ ३००७॥

3008@1   अर्थी लाघवमुच्छ्रितो निपतनं कामातुरो लाञ्छनं
लुब्धोऽकीर्तिमसंगरः परिभवं दुष्टोऽन्यदोषे रतिम् ।
3008@2    निःस्वो वञ्चनमुन्मना विकलतां शोकाकुलः संशयं दुर्वागप्रियतां
दुरोदरवशः प्राप्नोति कष्टं मुहुः ॥ ३००८॥

3009@1   अर्थेन किं कृपणहस्तगतेन तेन रूपेण किं गुणपराक्रमवर्जितेन ।
3009@2    मित्रेण किं व्यसनकालपराङ्मुखेन ज्ञानेन किं बहुशठाधिकमत्सरेण
॥ ३००९॥

3010@1   अर्थेन परिहीणं तु नरमस्पृश्यतां गतम् ।
3010@2    त्यजन्ति बान्धवाः सर्वे मृतं सत्त्वमिवासवः ॥ ३०१०॥

3011@1   अर्थेन रक्षितमिदं राज्यं पुनरर्थमर्पयति ।
3011@2    अर्थैकपरो नृपतिः परिहरति पुनः क्षणादुभयम् ॥ ३०११॥

3012@1   अर्थेन हि विहीनस्य पुरुषस्याल्पमेधसः ।
3012@2    व्युच्छिद्यन्ते क्रियाः सर्वा ग्रीष्मे कुसरितो यथा ॥ ३०१२॥

3013@1   अर्थेन हीनः पुरुषस्त्यज्यते मित्रबान्धवैः ।
3013@2    त्यक्तलोकक्रियाहारः परासुरिव निष्प्रभः ॥ ३०१३॥

3014@1   अर्थेनापि हि किं तेन यस्यानर्थे तु संगतिः ।
3014@2    को हि नाम शिखाजातं पन्नगस्य मणिं हरेत् ॥ ३०१४॥

3015@1   अर्थेनोपार्ज्यते धर्मो धर्मेणार्थ उपार्ज्यते ।
3015@2    अन्योन्याश्रयणं ह्येतद् उभयोत्पत्तिसाधनम् ॥ ३०१५॥

3016@1   अर्थेन्द्रियार्थाभिध्यानं सर्वार्थापह्नवो नृणाम् ।
3016@2    भ्रंशितो ज्ञानविज्ञानाद् येनाविशति मुख्यताम् ॥ ३०१६॥

3017@1   अर्थे प्रत्युपलब्धे च परदोषे च कीर्तिते ।
3017@2    आत्मानं साधु कर्तव्यं शीलवृत्तमभीप्सितम् ॥ ३०१७॥

3018@1   अर्थेभ्यो हि विवृत्तेभ्यः संभृतेभ्यस्ततस्ततः ।
3018@2    क्रियाः सर्वाः प्रवर्तन्ते पर्वतेभ्य इवापगाः ॥ ३०१८॥

3019@1   अर्थेषु काममुपलभ्य मनोरथो मे स्त्रीणां धनेष्वनुचितं प्रणयं
करोति ।
3019@2    माने च कार्यकरणे च विलम्बमानो धिग् भोः कुलं च पुरुषस्य
दरिद्रतां च ॥ ३०१९॥

3020@1   अर्थेष्वलभ्येष्वकृतप्रयत्नं कृतादरं नित्यमुपायवत्सु ।
3020@2    जितेन्द्रियं नानुतपन्ति रोगास्तत्कालयुक्तं यदि नास्ति दैवम् ॥ ३०२०॥

3021@1   अर्थे ह्यविद्यमानेऽपि संसृतिर्न निवर्तते ।
3021@2    ध्यायतो विषयानस्य स्वप्नेऽनर्थागमो यथा ॥ ३०२१॥

3022@1   अर्थैरनेकैर्जननीममुष्याश्चित्तं च दत्त्वा चिरकालचिन्त्यम् ।
3022@2    संतोषयेयं सहसैव भद्रे न चेत् कथं स्याद् इह नः प्रवेशः
॥ ३०२२॥

3023@1   अर्थैरर्था निबघ्यन्ते गजैरिव महागजाः ।
3023@2    न ह्यनर्थवता शक्यं वाणिज्यं कर्तुमीहया ॥ ३०२३॥

3024@1   अर्थैर्विहीनः पुरुषो जीवन्नपि मृतोपमः ।
3024@2    धर्मार्थविद्यार्जनतो मतिर्यस्य निवर्तते ॥ ३०२४॥

3025@1   अर्थो गिरामपिहितः पिहितश्च कश्चित् सौभाग्यमेति मरहट्टवधूकुचाभः ।
3025@2    नान्ध्रीपयोधर इवातितरां प्रकाशो नो गुर्जरीस्तन इवातितरां निगूढः
॥ ३०२५॥

3026@1   अर्थोत्कण्ठावकुण्ठप्रमुषितविनयैर्लुठ्यतां नाकिशुण्ठैः प्रत्नो
रत्नोच्चयः किं त्वतिविषमदशां तामनुध्याय खिद्ये ।
3026@2    सिन्धो मन्थाद्रिमन्थात् तरलतरबृहद्भङ्गसंघातघात-
प्रभ्रश्यन्मूलवेलागिरिगणपतनोद्दामधामन्धमीका ॥ ३०२६॥

3027@1   अर्थो नराणां पतिरङ्गनानां वर्षा नदीनामृतुराट् तरूणाम् ।
3027@2    स्वधर्मचारी नृपतिः प्रजानां गतं गतं यौवनमानयन्ति ॥ ३०२७॥

3028@1   अर्थो न संभृतः कश्चिन् न विद्या काचिदर्जिता ।
3028@2    न तपः संचितं किंचिद् गतं च सकलं वयः ॥ ३०२८॥

3029@1   अर्थो नाम जनानां जीवितमखिलक्रियाकलापश्च ।
3029@2    तमपि हरन्त्यतिधूर्ताः छगलगला गायना लोके ॥ ३०२९॥

3030@1   अर्थोपचयविज्ञानम् अस्ति यस्य स पण्डितः ।
3030@2    सरः सलिलसम्पूर्णम् आश्रयन्ति विहङ्गमाः ॥ ३०३०॥

3031@1   अर्थोपार्जनदक्षश्च क्षान्तिशीलः सदा भवेत् ।
3031@2    न तत्र परकार्याणि विद्वानापि विशेषयेत् ॥ ३०३१॥

3032@1   अर्थोऽप्यर्थेन चेत् साध्यः का वार्ता धर्मकामयोः ।
3032@2    अर्थः सर्वजगन्मूलम् अनर्थोऽर्थविपर्ययः ॥ ३०३२॥

3033@1   अर्थो विनैवार्थनयोपसीदन् नाल्पोऽपि धीरैरवधीरणीयः ।
3033@2    मान्येन मन्ये विधिना वितीर्णः स प्रीतिदायो बहु मन्तुमर्हः ॥ ३०३३॥

3034@1   अर्थोष्मा पितृलालनं विटघटामेलः प्रियंमन्यता तारुण्यं नगरे
स्थितिस्तरलता धीः कामशास्त्रं प्रति ।
3034@2    संगीतं रजनी विधुर्मधुमदः स्पर्धा सपत्नैस्तथा
वेश्यानामनुरक्तवित्तहरणे कुर्वन्ति साहायकम् ॥ ३०३४॥

3035@1   अर्थोऽस्ति चेन्न पदशुद्धिरथास्ति सापि नो रीतिरस्ति यदि सा घटना
कुतस्त्या ।
3035@2    साप्यस्ति चेन्न नववक्रगतिस्तदेतद् व्यर्थं विना रसमहो गहनं
कवित्वम् ॥ ३०३५॥

3036@1   अर्थो हि कन्या परकीय एव तामद्य सम्प्रेष्य परिग्रहीतुः ।
3036@2    जातो ममायं विशदः प्रकामं प्रत्यर्पितन्यास इवान्तरात्मा ॥ ३०३६॥

3037@1   अर्थो हि नष्टकार्यार्थैरयत्नेनाधिगम्यते ।
3037@2    उत्साहो बलवानार्य नास्त्युत्साहात् परं बलम् ॥ ३०३७॥

3038@1   अर्थौचित्यवता सूक्तिरलंकारेण शोभते ।
3038@2    पीनस्तनस्थितेनेव हारेण हरिणेक्षणा ॥ ३०३८॥

3039@1   अर्धं कलङ्करहिता करुणैव शंभोरर्धं गुणास्तदितरे सकलाः समेताः ।
3039@2    इत्यम्ब सम्प्रति किल स्फुरितं रहस्यं सम्पश्यतो मम
भवन्मयमैशमर्धम् ॥ ३०३९॥

3040@1   अर्धं जितं त्रिपुरमम्ब तव स्मितं चेद् अर्धान्तरेण च तथा
भवितव्यमेव ।
3040@2    तच्चिन्तये जननि कारणसूक्ष्मरूप- स्थूलात्मकत्रिपुरशान्तिकृते
स्मितं ते ॥ ३०४०॥

3041@1   अर्धं दन्तच्छदस्य स्फुरति जपवशादर्धमप्युत्प्रकोपाद् एकः पाणिः
प्रणन्तुं शिरसि कृतपदः क्षेप्तुमन्यस्तमेव ।
3041@2    एकं ध्यानान्निमीलत्यपरमविकसद्वीक्षते नेत्रमित्थं तुल्यानिच्छाविधित्सा
तनुरवतु स वो यस्य संध्याविधाने ॥ ३०४१॥

3042@1   अर्धं दानववैरिणा गिरिजयाप्यर्धं शिवस्याहृतं देवेत्थं जगतीतले
पुरहराभावे समुन्मीलति ।
3042@2    गङ्गा सागरमम्बरं शशिकला नागाधिपः क्ष्मातलं
सर्वज्ञत्वमधीश्वरत्वमगमत् त्वां मां तु भिक्षाटनम् ॥ ३०४२॥

3043@1   अर्धं नीत्वा निशायाः सरभससुरतायाससंश्लेषयोगैः
प्रोद्भूतासह्यतृष्णो मधुमदनिरतो हर्म्यपृष्ठे विविक्ते ।
3043@2    संभोगक्लान्तकान्ताशिथिलभुजलतावर्जितं कर्करीतो
ज्योत्स्नाभिन्नाच्छधारं न पिबति सलिलं शारदं मन्दभाग्यः ॥ ३०४३॥

3044@1   अर्धं प्रेमनिबद्धमर्धमपरं लज्जाश्रितं मानसं एवं नेत्रसरोरुहं
प्रियमुखे चान्यद् गवाक्षेऽर्पितम् ।
3044@2    पर्यङ्के पदमेकमेव धरणौ पृष्ठे च कृत्वापरं स्थातुं गन्तुमपि
प्रभातसमये शक्नोति नैवाबला ॥ ३०४४॥

3045@1   अर्धं भार्या मनुष्यस्य भार्या श्रेष्ठतमः सखा ।
3045@2    भार्या मूलं त्रिवर्गस्य भार्या मित्रं मरिष्यतः ॥ ३०४५॥

3046@1   अर्धं सज्जनसम्पर्काद् अविद्याया विनश्यति ।
3046@2    चतुर्भागस्तु शास्त्रार्थैश्चतुर्भागं स्वयत्नतः ॥ ३०४६॥

3047@1   अर्धं स्त्रियस्त्रिभुवने सचराचरेऽस्मिन्न् अर्धं पुमांस इति दर्शयितुं
भवत्या ।
3047@2    स्त्रीपुंसलक्षणमिदं वपुरादृतं यत् तेनासि देवि विदिता त्रिजगच्छरीरा
॥ ३०४७॥

3048@1   अर्धचन्द्रं च चक्रं च शकटं मकरं तथा ।
3048@2    कमलं श्रेणिकां गुल्मं व्यूहानेवं प्रकल्पयेत् ॥ ३०४८॥

3049@1   अर्धचन्द्रवदाकारं स्त्रीनामार्थं च त्र्यक्षरम् ।
3049@2    नकारादि रिकारान्तं यो जानाति स पण्डितः ॥ ३०४९॥

3050@1   अर्धचन्द्रसमायुक्तं पुंनाम चतुरक्षरम् ।
3050@2    ककारादि लकारान्तम् इह जानाति पण्डितः ॥ ३०५०॥

3051@1   अर्धचन्द्राकृतिर्यस्मिन् खङ्गे स्वाभाविकी भवेत् ।
3051@2    अपि दोषसहस्राणि हन्ति चन्द्रस्तमो यथा ॥ ३०५१॥

3052@1   अर्धपञ्चमहस्तं तु श्रेष्ठं चापं प्रकीर्तितम् ।
3052@2    तद्विज्ञेयं धनुर्दिव्यं शंकरेण धृतं पुरा ॥ ३०५२॥

3053@1   अर्धपीतमदिरा मणिपारी शोभतां कथमतीव तरुण्याः ।
3053@2    चुम्बितैरधिकपाटलभासा पूरिताधरमयूखभरेण ॥ ३०५३॥

3054@1   अर्धपीतस्तनं मातुरामर्दाक्लिष्टकेसरम् ।
3054@2    प्रक्रीडितुं सिंहशिशुं बलात्कारेण कर्षति ॥ ३०५४॥

3055@1   अर्धपुरुषे च मत्स्यः पारावतसंनिभश्च पाषाणः ।
3055@2    मृद्भवति तत्र नीला दीर्घं कालं च बहुतोयम् ॥ ३०५५॥

3056@1   अर्धप्रोथस्थिता रेखा दृश्यन्ते यस्य वाजिनः ।
3056@2    तस्य मृत्युः समुद्दिष्टो दशमं प्राप्य वत्सरम् ॥ ३०५६॥

3057@1   अर्धप्लुष्टं बहुभ्यः शवपिशितमुपाहृत्य हृष्टश्चिताभ्यो
जातग्रासातिरेकः स्फुटतरधमनीनद्धशुष्कार्द्रकायः ।
3057@2    प्रेतः संतर्ज्य दृष्ट्या कुटिलपरुषया
मज्जनिष्कर्षशुष्कैराहन्त्याहारलुब्धान्मुहुरभिपततो जम्बुकानस्थिखण्डैः ॥ ३०५७॥

3058@1   अर्धमीलितविलोलतारके सा दृशौ निधुवनक्लमालसा ।
3058@2    यन्मुहूर्तमवहन्न तत्पुनस्तृप्तिरास्त दयितस्य पश्यतः ॥ ३०५८॥

3059@1   तत्क्लमस्तमदिदीक्षत क्षणं तालवृन्तचलनाय नायकम् ।
3059@2    तद्विधा हि भवदैवतं प्रिया वेधसोऽपि विदधाति चापलम् ॥ ३०५९॥

3060@1   अर्धरात्रे दिनस्यार्धे त्वर्धचन्द्रेऽर्धभास्करे ।
3060@2    रावणेन हृता सीता कृष्णपक्षे सिताष्टमी ॥ ३०६०॥

3061@1   अर्धसिद्धेषु कार्येषु आत्मगुह्यं प्रकाशयेत् ।
3061@2    स एव निधनं याति बकः कर्कटकाद्यथा ॥ ३०६१॥

3062@1   अर्धस्मितेन विनिमन्त्र्य दशार्धबाणम् अर्धं विधूय वसनाञ्चलमर्धमार्गे
।
3062@2    अर्धेन नेत्रविशिखेन निवृत्य सार्धम् अर्धार्धमेव तरुणी तरुणं
चकार ॥ ३०६२॥

3063@1   अर्धहस्तेन हीनस्तु भवेन्मध्यस्तुरङ्गमः ।
3063@2    ततो हस्तेन हीनश्च हीन एव स्मृतो हयः ॥ ३०६३॥

3064@1   अर्धाङ्गनापुंवपुषः पुरारेर्मूर्त्तिः श्रियं नौरिव वस्तनोतु ।
3064@2    प्रेमातिभारादपरं यदर्धं ममज्ज श‍ृङ्गाररसाम्बुराशौ ॥ ३०६४॥

3065@1   अर्धाङ्गाहितपौर्वकीर्तिवनितादीव्यत्सितांशुप्रभं
कैलासीकृतदिक्करीन्द्रशिरसि न्यस्तस्वपादाम्बुजम् ।
3065@2    विश्वव्याप्यविनाशि शंकरपदं यायात्त्वदीयं यशो न स्यादस्य यदि
क्षितीश भवतो दानादिकेभ्यो जनिः ॥ ३०६५॥

3066@1   अर्धाङ्गुलपरीणाहजिह्वाग्रायासभीरवः ।
3066@2    सर्वाङ्गक्लेशजननम् अबुधाः कर्म कुर्वते ॥ ३०६६॥

3067@1   अर्धाचिता सत्वरमुत्थितायाः पदे पदे दुर्निमिते गलन्ती ।
3067@2    कस्याश्चिदासीद् रशना तदानीम् अङ्गुष्ठमूलार्पितसूत्रशेषा ॥ ३०६७॥

3068@1   अर्धाधीताश्च यैर्वेदास्तथा शूद्रान्नभोजनाः ।
3068@2    ते द्विजाः किं करिष्यन्ति निर्विषा इव पन्नगाः ॥ ३०६८॥

3069@1   अर्धासने समधिरोप्य सुरद्विपस्य शक्रोऽपि यद्युधि शचीं कवचीकरोति ।
3069@2    धीरस्य तस्य सहते दशकन्धरस्य कः साहसैकरसिकः करवालधाराम्
॥ ३०६९॥

3070@1   अर्धेन जलदश्यामम् अर्धेनातपपिङ्गलम् ।
3070@2    अर्धनारीश्वराकारं न को मन्येत वासरम् ॥ ३०७०॥

3071@1   अर्धोक्ते भयमागतोऽसि किमिदं कण्ठश्च किं गद्गदश्चाटोरस्य न
च क्षणोऽयमनुपक्षिप्तेयमास्तां कथा ।
3071@2    ब्रूहि प्रस्तुतमस्तु सम्प्रति महत् कर्णे सखीनां
मुखैस्तृप्तिर्निर्भरमेभिरक्षरपदैः प्रागेव मे संभृता ॥ ३०७१॥

3072@1   अर्धोद्गतेन कदली मृदुताम्रतलेन गर्भकोषेण ।
3072@2    पिबति निदाघज्वरिता घनधारां करपुटेनैव ॥ ३०७२॥

3073@1   अर्धोन्मीलितलोचनस्य पिबतः पर्याप्तमेकं स्तनं सद्यः
प्रस्नुतदुग्धदिग्धमपरं हस्तेन संमार्जतः ।
3073@2    मात्रा चाङ्गुलिलालितस्य वदने स्मेरायमाने मुहुर्विष्णोः
क्षीरकणोरुधामधवला दन्तद्युतिः पातु वः ॥ ३०७३॥

3074@1   अर्पयति प्रतिदिवसं प्रियस्य पथि लोचने बाला ।
3074@2    निक्षिपति कमलमालाः कोमलमिव कर्तुमध्वानम् ॥ ३०७४॥

3075@1   अर्पयन्त्यर्थिने प्राणान् न प्रणाममरातये ।
3075@2    न नास्तीत्युत्तरं जातु सुहृदे सुमनोजनाः ॥ ३०७५॥

3076@1   अर्पितं रसितवत्यपि नाम- ग्राहमन्ययुवतेर्दयितेन ।
3076@2    उज्झति स्म मदमप्यपिबन्ती वीक्ष्य मद्यमितरा तु ममाद ॥ ३०७६॥

3077@1   अर्पिताः प्रथमतस्त्वयि गावो गोपशावक इति प्रणयेन ।
3077@2    दीयते पुनरिदं धनहीनैर्वेतनं गरुडकेतन चेतः ॥ ३०७७॥

3078@1   अर्वागभ्येत्य गर्वादिव सरिदवरा सेयमित्युद्दिधीर्षाः कालिन्दीं
कोपवेगाकलितहलहठोत्क्षेपिणः क्षेमहेतुः ।
3078@2    तालाङ्कस्याशु दालारसविवशहृदः स्रंसदंसोत्तरीयं तिर्यग्व्यस्ताड्घ्रि
भूयः सुवलनमथ लघूत्थानमाधावनं तत् ॥ ३०७८॥

3079@1   अर्वाचीनवचः प्रपञ्चसुखिनां दुःशिक्षितानां पुरो गम्भीरं
कविपुङ्गवस्य किमहो सर्वस्वमुद्धाट्यते ।
3079@2    व्यर्थं कर्दमगन्धगौरवहृतग्रामीणगोष्ठीमुखे कोऽयं नाम
सचेतनोऽस्ति य इह प्रस्तौति कस्तूरिकाम् ॥ ३०७९॥

3080@1   अर्वाञ्चत्पञ्चशाखः स्फुरदुपरिजटामण्डलः संश्रितानां नित्यापर्णोऽपि
तापत्रितयमपनयन् स्थाणुरव्यादपूर्वः ।
3080@2    यः प्रोन्मीलत्कपर्दैः शिरसि विरचिताबालबन्धे द्युसिन्धोः
पाथोभिर्लब्धसेकः फलति फलशतं वाञ्छितं भक्तिभाजाम् ॥ ३०८०॥

3081@1   अलंकरोति यः श्लोकं शुक एव न मध्यमः ।
3081@2    अलं करोति यः श्लोकं शुक एव नमध्यमः ॥ ३०८१॥

3082@1   अलंकरोति हि जरा राजामात्यभिषग्यतीन् ।
3082@2    विडम्बयति पण्यस्त्रीमल्लगायनसेवकान् ॥ ३०८२॥

3083@1   अलंकर्तुं कर्णौ भृशमनुभवन्त्या नवरुजं ससीत्कारं
तिर्यग्वलितवदनाया मृगदृशः ।
3083@2    कराब्जव्यापारानतिसुकृतसारान् रसयतो जनुः सर्वश्लाघ्यं जयति
ललितोत्तंस भवतः ॥ ३०८३॥

3084@1   अलंकारः शङ्काकरनरकपालं परिजनो विशीर्णाङ्गो भृङ्गी वसु च
वृष एको बहुवयाः ।
3084@2    अवस्थेयं स्थाणोरपि भवति सर्वामरगुरोर्विधौ वक्रे मूर्ध्नि स्थितवति
वयं के पुनरमी ॥ ३०८४॥

3085@1   अलंकारप्रियो विष्णुर्जलधाराप्रियः शिवः ।
3085@2    नमस्कारप्रियो भानुर्ब्राह्मणो भोजनप्रियः ॥ ३०८५॥

3086@1   अलंकारभृतो रीतिमन्तः सिद्धा रसोन्नतौ ।
3086@2    लक्षणैर्लक्षितात्मानः कृतिनो ननु केचन ॥ ३०८६॥

3087@1   अलंकारो हि नारीणां क्षमा तु पुरुषस्य वा ।
3087@2    दुष्करं तच्च वः क्षान्तं त्रिदशेषु विशेषतः ॥ ३०८७॥

3088@1   यादृशी वः क्षमा पुत्र्यः सर्वासामविशेषतः ।
3088@2    क्षमा दानं क्षमा यज्ञः क्षमा सत्यं च पुत्रिकाः ॥ ३०८८॥

3089@1   क्षमा यशः क्षमा धर्मः क्षमायां विष्ठितं जगत् ॥

3090@1   अलंकृतः काञ्चनकोटिमूल्यैर्महार्हरत्नैर्गजवाजिवाहैः ।
3090@2    निमेषमात्रं लभते न जीवं कालेन काले शिखया गृहीतः ॥ ३०९०॥

3091@1   अलंक्रियन्ते शिखिनः केकया मदरक्तया ।
3091@2    वाचा विपश्चितोऽत्यर्थं माधुर्यगुणयुक्तया ॥ ३०९१॥

3092@1   अलंक्रिया शक्तिसमन्वितानां तपोधनानां बलशक्तिरग्र्या ।
3092@2    व्यापाददावानलवारिधारा प्रत्येह च क्षान्तिरनर्थशान्तिः ॥ ३०९२॥

3093@1   अलं त्रिदिववार्तया किमिति सार्वभौमश्रिया विदूरतरवर्तिनी भवतु
मोक्षलक्ष्मीरपि ।
3093@2    कलिन्दगिरिनन्दिनीतटनिकुञ्जपुञ्जोदरे मनो हरति केवलं नवतमालनीलं
महः ॥ ३०९३॥

3094@1   अलं नलं रोद्धुममी किलाभवन् गुणा विवेकप्रमुखा न चापलम् ।
3094@2    स्मरः स रत्यामनिरुद्धमेव यत् सृजत्ययं सर्गनिसर्ग ईदृशः ॥ ३०९४॥

3095@1   अलं परिग्रहेणेह दोषवान् हि परिग्रहः ।
3095@2    कृमिर्हि कोशकारस्तु बध्यते स्वपरिग्रहात् ॥ ३०९५॥

3096@1   अलं वा बहु यो ब्रूते हितवाक्यावमानिनः ।
3096@2    स तस्माल्लभते दोषं कपेः सूचीमुखो यथा ॥ ३०९६॥

3097@1   अलं वा बहुवादेन यत्र यत्रानुरज्यसे ।
3097@2    तत्र तत्रैव ते दुःखदावपावकपङ्क्तयः ॥ ३०९७॥

3098@1   अलं विलङ्घ्य प्रियविज्ञ याच्ञां कृत्वापि वाम्यं विविधं विधेये ।
3098@2    यशःपथादाश्रवतापदोत्थात् खलु स्खलित्वास्तखलोक्तिखेलात् ॥ ३०९८॥

3099@1   अलं विलम्ब्य त्वरितुं हि वेला कार्ये किल स्थैर्यसहे विचारः ।
3099@2    गुरूपदेशं प्रतिभेव तीक्ष्णा प्रतीक्षते जातु न कालमर्तिः ॥ ३०९९॥

3100@1   अलं विवादेन यथा श्रुतं त्वया तथाविधस्तावदशेषमस्तु सः ।
3100@2    ममात्र भावैकरसं मनः स्थितं न कामवृत्तिर्वचनीयमीक्षते ॥ ३१००॥

3101@1   अलं स्थित्वा श्मशानेऽस्मिन् गृध्रगोमायुसंकुले ।
3101@2    कङ्कालबहुले घोरे सर्वप्राणिभयंकरे ॥ ३१०१॥

3102@1   न पुनर्जीवितः कश्चित् कालधर्ममुपागतः ।
3102@2    प्रियो वा यदि वा द्वेष्यः प्राणिनां गतिरीदृशी ॥ ३१०२॥

3103@1   अलं हिमानीपरिदीर्णगात्रः समापितः फाल्गुनसंगमेन ।
3103@2    अत्यन्तमाकाङ्क्षितकृष्णवर्त्मा भीष्मो महात्माजनि माघतुल्यः ॥ ३१०३॥

3104@1   अलकतमः परिपीतं सुस्मितसुषमापुरस्कृतं मधुरम् ।
3104@2    को न सुधानिधिसहजं सुमुखि मुखं हन्त संमनुताम् ॥ ३१०४॥

3105@1   अलकाश्च खलाश्चैव मूर्ध्नि भीरुजनैर्धृताः ।
3105@2    उपर्युपरि सत्कारेऽप्याविष्कुर्वन्ति वक्रताम् ॥ ३१०५॥

3106@1   अलकेषु चूर्णभासः स्वेदलवाभान् कपोलफलकेषु ।
3106@2    नवघनकौतुकिनीनां वारिकणान् पश्यति कृतार्थः ॥ ३१०६॥

3107@1   अलक्तको यथा रक्तो नरः कामी तथैव च ।
3107@2    हृतसारस्तथा सोऽपि पादमूले निपात्यते ॥ ३१०७॥

3108@1   अलक्तको यथा रक्तो निष्पीड्य पुरुषस्तथा ।
3108@2    अबलाभिर्बलाद् रक्तः पादमूले निपात्यते ॥ ३१०८॥

3109@1   अलक्षितकुचाभोगं भ्रमन्ती नृत्यभूमिषु ।
3109@2    स्मरेणापि सरोजाक्षी न लक्ष्यीक्रियते शरैः ॥ ३१०९॥

3110@1   अलक्षितगतागतैः कुलवधूकटाक्षैरिव क्षणानुनयशीतलैः
प्रणयकेलिकोपैरिव ।
3110@2    सुवृत्तमसृणोन्नतैर्मृगदृशामुरोजैरिव त्वदीयतुरगैरिदं
धरणिचक्रमाक्रम्यते ॥ ३११०॥

3111@1   अलक्ष्मीराविशत्येनं शयानमलसं नरम् ।
3111@2    निःसंशयं फलं लब्ध्वा दक्षो भूतिमुपाश्नुते ॥ ३१११॥

3112@1   अलघुता जठरस्य कुचौ गता चरणचञ्चलता नयने गता ।
3112@2    सखि विलोकय मे तनुचेष्टितं विनिमयप्रगतं नवयौवनम् ॥ ३११२॥

3113@1   अलघूपलपङ्क्तिशालिनीः परितो रुद्धनिरन्तराम्बराः ।
3113@2    अधिरूढनितम्बभूमयो न विमुञ्चन्ति चिराय मेखलाः ॥ ३११३॥

3114@1   अलङ्घ्यं तत्तदुद्वीक्ष्य यद्यदुच्चैर्महीभृताम् ।
3114@2    प्रियतां ज्यायसीं मा गान् महतां केन तुङ्गता ॥ ३११४॥

3115@1   अलङ्घ्यं सर्वेषामिह खलु फलं कर्मजनितं विपत् कर्मप्रैष्या
व्यथयति न जातासि हृदयम् ।
3115@2    यदज्ञाः कुर्वन्ति प्रसभमुपहासं धनमदाद् इदं त्वन्तर्गाढं
परमपरितापं जनयति ॥ ३११५॥

3116@1   अलब्धं चैव लिप्सेत लब्धं रक्षेत् प्रयत्नतः ।
3116@2    रक्षितं वर्धयेच्चैव वृद्धं पात्रेषु निक्षिपेत् ॥ ३११६॥

3117@1   अलब्धदुग्धादिरसो रसावहं तदुद्भवो निम्बरसं कृमिर्यथा ।
3117@2    अदृष्टजैनेन्द्रवचोरसायनस्तथा कुतत्त्वं मनुते रसायनम् ॥ ३११७॥

3118@1   अलब्धमिच्छेद्दण्डेन लब्धं रक्षेदवेक्षया ।
3118@2    रक्षितं वर्धयेद् वृद्ध्या वृद्धं पात्रेषु निक्षिपेत् ॥ ३११८॥

3119@1   अलब्धमीहेद्धर्मेण लब्धं यत्नेन पालयेत् ।
3119@2    पालितं वर्धयेन्नीत्या वृद्धं पात्रेषु निक्षिपेत् ॥ ३११९॥

3120@1   अलब्धलिप्सा न्यायेन लब्धस्य च विवर्धनम् ।
3120@2    परिवृद्धस्य विधिवत् पात्रे सम्प्रतिपादनम् ॥ ३१२०॥

3121@1   अलब्धवेतनो लुब्धो मानी चाप्यवमानितः ।
3121@2    क्रुद्धश्च कोपितोऽकस्मात् तथा भीतश्च भीषितः ॥ ३१२१॥

3122@1   यथाभिलषितैः कामैर्भिन्द्यादेतांश्चतुर्विधान् ।
3122@2    परपक्षे स्वपक्षे च यथावत् प्रशमं नयेत् ॥ ३१२२॥

3123@1   अलब्धान्तः प्रवेशस्य तारमाक्रन्दतो बहिः ।
3123@2    प्रभो करुणया कर्णे क्रियन्तां कृपणोक्तयः ॥ ३१२३॥

3124@1   अलब्धे रागिणो लोका अहो लब्धे विरागिणः ।
3124@2    हेमन्ते तापमीहन्ते हन्त ग्रीष्मे हिमं पुनः ॥ ३१२४॥

3125@1   अलब्ध्वापि धनं राज्ञः संश्रिता यान्ति सम्पदम् ।
3125@2    महाह्रदसमीपस्थं पश्य नीलं वनस्पतिम् ॥ ३१२५॥

3126@1   अलब्ध्वा यदि वा लब्ध्वा नानुशोचन्ति पण्डिताः ।
3126@2    आनन्तर्यं चारभते न प्राणानां धनायते ॥ ३१२६॥

3127@1   अलभन्त नभःक्षेत्रे तारास्तरलकान्तयः ।
3127@2    त्विषं तुषारबीजानां नूतनाङ्कुरशालिनाम् ॥ ३१२७॥

3128@1   अलभ्यं लप्स्यमानेन तत्त्वं जिज्ञासुना चिरम् ।
3128@2    जिगीषुणा ह्रियं त्यक्त्वा कार्यं कोलाहलो महान् ॥ ३१२८॥

3129@1   अलभ्यं लब्धुकामस्य जनस्य गतिरीदृशी ।
3129@2    अलब्धेषु मनस्तापः संचितार्थो विनश्यति ॥ ३१२९॥

3130@1   अलभ्यलाभाय च लब्धवृद्धये यथार्हतीर्थप्रतिपादनाय च ।
3130@2    यशस्विनं वेदविदं विपश्चितं बहुश्रुतं ब्राह्मणमेव वासय ॥ ३१३०॥

3131@1   अलमतिचपलत्वात् स्वप्नमायोपमत्वात् परिणतिविरसत्वात् संगमेनाङ्गनायाः ।
3131@2    इति यदि शतकृत्वस्तत्त्वमालोचयामस्तदपि न हरिणाक्षीं
विस्मरत्यन्तरात्मा ॥ ३१३१॥

3132@1   अलमथवा बहुवादैर्विरचय लोकानुरागनिर्बन्धम् ।
3132@2    तत्रैकत्र समग्रं तन्निहितं यन्न जातु संनिहितम् ॥ ३१३२॥

3133@1   अलमन्ध भुजायष्टिभ्रान्त्या भ्रातर्जडस्य ते ।
3133@2    दंशाय दंदशूकोऽयं दंशमुद्रां न मुञ्चति ॥ ३१३३॥

3134@1   अलमन्यथा गृहीत्वा न खलु मनस्विनि मया प्रयुक्तमिदम् ।
3134@2    प्रायः समानविद्याः परस्परयशःपुरोभागाः ॥ ३१३४॥

3135@1   अलमन्यैरुपालम्भैः कीर्तितैश्च व्यतिक्रमैः ।
3135@2    पेशलं चानुरूपं च कर्तव्यं हितमात्मनः ॥ ३१३५॥

3136@1   अलमप्रियाण्युदित्वा रुचिरार्थाः किमिह न स्थिता वाचः ।
3136@2    अमृतमिति वचसि सत्यपि विषमिति हि किमुच्यते वारि ॥ ३१३६॥

3137@1   अलमभिमुखैर्बद्धैर्भोगैरलं
भ्रमिभिर्दृशोरलमविरलैर्गर्जोद्गारैरलं विषवृष्टिभिः ।
3137@2    किमिह भुजगाः कोपावेगैरमीभिरमुद्रितैर्ननु भगवतस्तार्क्ष्यस्यैते
वयं स्तुतिपाठकाः ॥ ३१३७॥

3138@1   अलमलमघृणस्य तस्य नाम्ना पुनरपि सैव कथा गतः स कालः ।
3138@2    कथय कथय वा तथापि दूति प्रतिवचनं द्विषतोऽपि माननीयम् ॥ ३१३८॥

3139@1   अलमलमतिमात्रं साहसेनामुना ते त्वरितमयि विमुञ्च त्वं लतापाशमेनम् ।
3139@2    चलितमपि निरोद्धुं जीवितं जीवितेशे क्षणमिह मम कण्ठे बाहुपाशं
निधेहि ॥ ३१३९॥

3140@1   अलमलमतिवृद्ध्या स्थीयतां तस्य पश्यस्यकरुण करभोरोर्भज्यते
मध्यमेतत् ।
3140@2    इति गुरुजघनाज्ञाचोदिता रोमराजिः स्तनयुगमसिताक्ष्या वक्तुमारोहतीव
॥ ३१४०॥

3141@1   अलमलमनुगम्य प्रस्थितं प्राणनाथं प्रथमविरहशोके न प्रतीकार एषः ।
3141@2    सपदि रमणयात्रा श्रेय इत्यारटन्त्या चरणपतनपूर्वं सा निरुद्धेव
काञ्च्या ॥ ३१४१॥

3142@1   अलमलमियमेव प्राणिनां पातकानां निरसनविषये या कृष्ण कृष्णेति
वाणी ।
3142@2    यदि भवति मुकुन्दे भक्तिरानन्दसान्द्रा विलुठति चरणाब्जे
मोक्षसाम्राज्यलक्ष्मीः ॥ ३१४२॥

3143@1   अलमात्मीयं विदितं विदितं धनिकस्य याचकोऽवहितः ।
3143@2    चन्द्रं ब्रवीति चटकं चटकं चन्द्रं च लोभलोलमना ॥ ३१४३॥

3144@1   अलमादिवराहेण वटुदासं परं स्तुमः ।
3144@2    जगदुद्धरता येन न वक्रीकृतमाननम् ॥ ३१४४॥

3145@1   अलमुदकेन तृणैर्वा मनस्विना प्राणधारणा कार्या ।
3145@2    नासंस्कृतश्च पुरुषः प्राकृतसत्त्वः प्रणयितव्यः ॥ ३१४५॥

3146@1   अललितगतिरुच्चैः स्थूलवक्राङ्गुलीकं वहति चरण युग्मं कन्धरां
ह्रस्वपीनाम् ।
3146@2    कपिलकचकलापा क्रूरचेष्टातिपीना द्विरदमदविगन्धिः स्वाङ्ककेऽनङ्कके
च ॥ ३१४६॥

3147@1   द्विगुणकटुकषायप्रायभुग् वीतलज्जा लुलदतिविपुलोष्ठी दुःखसाध्या प्रयोगे ।
3147@2    बहिरपि बहुरोमात्यन्तमन्तर्विशालं वहति जघनरन्ध्रं हस्तिनी
गद्गदोक्तिः ॥ ३१४७॥

3148@1   अलसं मुखरं स्तब्धं क्रूरं व्यसनिनं शठम् ।
3148@2    असंतुष्टमभक्तं च त्यजेद् भृत्यं नराधिपः ॥ ३१४८॥

3149@1   अलसं वपुषि श्लथं दुकूले चपलं चेतसि धूसरं कपोले ।
3149@2    चकितं नयने स्तने विलोलं तव नामश्रवणं तनूदरीणाम् ॥ ३१४९॥

3150@1   अलसं विक्रमश्रान्तं विहतोपायचेष्टितम् ।
3150@2    क्षयव्ययप्रवासैश्च श्रमेण विपरिद्रुतम् ॥ ३१५०॥

3151@1   भीरुं मूर्खं स्त्रियं बालं धार्मिकं दुर्जनं पशुम् ।
3151@2    मैत्रीप्रधानं कल्याणबुद्धिं सान्त्वेन साधयेत् ॥ ३१५१॥

3152@1   अलसभुजलताभिर्नादृतो नागरीभिर्भवनदमनकानां नातिथिर्वा बभूव ।
3152@2    त्वदरिनगरमध्ये संचरंश्चैत्रजन्मा जरदजगरपीतः क्षीयते
गन्धवाहः ॥ ३१५२॥

3153@1   अलसमधुरा स्निग्धा दृष्टिर्घनत्वमुपागता
किसलयरुचिर्निस्ताम्बूलस्वभावधरोधरः ।
3153@2    त्रिवलिवलया लेखोन्नेया घटन्त इवैकतः प्रकृतिसुभगा गर्भेणासौ
किमप्युपपादिता ॥ ३१५३॥

3154@1   अलसमुकुलिताक्षं वक्त्रमालोक्य तस्या मयि विलुलितचित्ते मूकभावं
प्रपन्ने ।
3154@2    श्रवणकुवलयान्तश्चारिणा षट्पदेन क्षणमनुगतनादं गीतमन्तः
स्मरामि ॥ ३१५४॥

3155@1   अलसयति गात्रमधिकं भ्रमयति चेतस्तनोति संतापम् ।
3155@2    मोहं च मुहुः कुरुते विषमविषं वीक्षितं तस्याः ॥ ३१५५॥

3156@1   अलसलुलितमुग्धान्यध्वसम्पातखेदाद् अशिथिलपरिरम्भैर्दत्तसंवाहनानि ।
3156@2    परिमृदितमृणालीदुर्बलान्यङ्गकानि त्वमुरसि मम कृत्वा यत्र निद्रामवाप्ता
॥ ३१५६॥

3157@1   अलसवलितैः प्रेमार्द्रार्द्रैर्मुहुर्मुकुलीकृतैः
क्षणमभिमुखैर्लज्जालोलैर्निमेषपराङ्मुखैः ।
3157@2    हृदयनिहितं भावाकूतं वमद्भिरिवेक्षणैः कथय सुकृती कोऽयं
मुग्धे त्वयाद्य विलोक्यते ॥ ३१५७॥

3158@1   अलसविलसन्मुग्धस्निग्धस्मितं व्रजसुन्दरीम् अदनकदनस्विन्नं धन्यं
महद्वदनाम्बुजम् ।
3158@2    तरुणमरुणज्योत्स्नाकार्त्स्न्यस्मितस्नपिताधरं जयति विजयश्रेणीमेणीदृशां
मदयन्महः ॥ ३१५८॥

3159@1   अलसविलसितानामुल्लसद्भ्रूलतानां मसृणमुकुलितानां प्रान्तविस्तारितानाम् ।
3159@2    प्रतिनयननिपाते किंचिदाकुञ्चितानां विविधमहमभूवं पात्रमालोकितानाम्
॥ ३१५९॥

3160@1   अलसस्य कुतो विद्या अविद्यस्य कुतो धनम् ।
3160@2    अधनस्य कुतो मित्रम् अमित्रस्य कुतः सुखम् ॥ ३१६०॥

3161@1   अलसस्याल्पदोषस्य निर्विद्यस्याकृतात्मनः ।
3161@2    प्रदानकाले भवति मातापि हि पराङ्मुखी ॥ ३१६१॥

3162@1   अलसानपि न् न् रक्षेन् न कृतघ्नान् कदाचन ।
3162@2    द्विषतोऽपि गुणाः काम्याः सुहृदोऽपि न दुर्गुणाः ॥ ३१६२॥

3163@1   अलसारुणलोचनारविन्दां परिभोगोचितधूसरैकचेलाम् ।
3163@2    शिथिलाकुलवेणिबन्धरम्याम् अबलामन्तिकशायिनीं दिदृक्षे ॥ ३१६३॥

3164@1   अलसैर्मदेन सुदृशः शरीरकैः स्वगृहान् प्रति प्रतिययुः शनैः
शनैः ।
3164@2    अलघुप्रसारितविलोचनाञ्जलि- द्रुतपीतमाधवरसौघनिर्भरैः ॥ ३१६४॥

3165@1   अलसो मन्दबुद्धिश्च सुखी च व्याधिपीडितः ।
3165@2    निद्रालुः कामुकश्चैव षडेते शास्त्रवर्जिताः ॥ ३१६५॥

3166@1   अलाबुं वर्तुलाकारं वार्ताकं कुन्दसंनिभम् ।
3166@2    प्राणान्तेऽपि न चाश्नीयान् मसूरान्नं सवल्कलम् ॥ ३१६६॥

3167@1   अलाबुबीजं त्रपुसस्य बीजं तस्यैव तोयेन च तन्निषिक्तम् ।
3167@2    आलेपनाद्यैर्विधिवत् प्रयुक्तं हन्याद्विषं तक्षकसंभवं च ॥ ३१६७॥

3168@1   अलाभात् पुरुषाणां हि भयात् परिजनस्य च ।
3168@2    वधबन्धभयाच्चापि स्वयं गुप्ता भवन्ति ताः ॥ ३१६८॥

3169@1   अलिकुलमञ्जुलकेशी परिमलबहुला रसावहा तन्वी ।
3169@2    किशलयपेशलपाणिः कोकिलकलभाषिणी प्रियतमा मे ॥ ३१६९॥

3170@1   अलिनीलालकलतं कं न हन्ति घनस्तनि ।
3170@2    आननं नलिनच्छायनयनं शशिकान्ति ते ॥ ३१७०॥

3171@1   अलिपटलैरनुयातां सहृदयहृदयज्वरं विलुम्पन्तीम् ।
3171@2    मृगमदपरिमललहरीं समीर पामरपुरे किरसि ॥ ३१७१॥

3172@1   अलिभिरञ्जनबिन्दुमनोहरैः कुसुमपङ्क्तिनिपातिभिरङ्कितः ।
3172@2    न खलु शोभयति स्म वनस्थलीं न तिलकस्तिलकः प्रमदामिव ॥ ३१७२॥

3173@1   अलियुवा विललास चिराय यस्त्रिदशशैवलिनीकमलोदरे ।
3173@2    विधिवियोगनियोगवशीकृतो गततरौ स मरौ रमते कथम् ॥ ३१७३॥

3174@1   अलिरनुसरति परिमलं लक्ष्मीरनुसरति नयगुणसमृद्धिम् ।
3174@2    निम्नमनुसरति सलिलं विधिलिखितं बुद्धिरनुसरति ॥ ३१७४॥

3175@1   अलिरयं नलिनीदलमध्यगः कमलिनीमकरन्दमदालसः ।
3175@2    विधिवशात् परदेशमुपागतः कुटजपुष्परसं बहु मन्यते ॥ ३१७५॥

3176@1   अलिर्मृगो वा नेत्रं वा यत्र किंचिद् विभासते ।
3176@2    अरविन्दं मृगाङ्को वा मुखं वेदं मृगीदृशः ॥ ३१७६॥

3177@1   अलिवलयैरलकैरिव कुसुमस्तबकैः स्तनैरिव वसन्ते ।
3177@2    भान्ति लता ललना इव पाणिभिरिव किसलयैः सपदि ॥ ३१७७॥

3178@1   अलीक एव त्वद्भावो मद्भावोऽलीक एव च ।
3178@2    अनुभूतोऽप्यसद्रूपः स्वप्ने स्वमरणं यथा ॥ ३१७८॥

3179@1   अलीकरूपो यदि मध्यभागः पयोधराकारभृतश्च केशाः ।
3179@2    उत्सङ्गशोभापि सरोरुहाक्ष्याः करस्य शोभां कलयेन्न कस्मात् ॥ ३१७९॥

3180@1   अलीकव्यामुक्तप्रचुरकबरीबन्धनमिषाद्
उदञ्चद्दोर्वल्लीद्वयधृतपरीवेशनिहितः ।
3180@2    अयं जृम्भारम्भस्फटिकशुचिदन्तांशुनिचयो मुखेन्दुर्गौराङ्ग्या
गलितमृगज्ञक्ष्मा विजयते ॥ ३१८०॥

3181@1   अलीनां मालाभिर्विरचितजटाभारमहिमा परागैः
पुष्पाणामुपरचितभस्मव्यतिकरः ।
3181@2    वनानामाभोगे कुसुमवति पुष्पोच्चयपरो मरुन् मन्दं मन्दं विचरति
परिव्राजक इव ॥ ३१८१॥

3182@1   अलुप्तसत्त्वकोशानां महत्त्वं महतां हि किम् ।
3182@2    आकर्णितां परस्यार्तिं न चेच्छिन्दन्ति तत्क्षणम् ॥ ३१८२॥

3183@1   अलुब्धैः सह सौहार्दं पण्डितैः सह संकथा ।
3183@2    उत्तमैः सह सङ्गश्च विधेयाः सुखमिच्छता ॥ ३१८३॥

3184@1   अलोभः परमं वित्तम् अहिंसा परमं तपः ।
3184@2    अमाया परमा विद्या निरवद्या मनीषिणाम् ॥ ३१८४॥

3185@1   अलोमशं पूर्णशशाङ्कशोभं मुखं तु यूनां कतिचिद् दिनानि ।
3185@2    जाते ततः श्मश्रुविशालजाले शेवाललीनाब्जतुलां बिभर्ति ॥ ३१८५॥

3186@1   अलौकिकमहालोकप्रकाशितजगत्त्रयः ।
3186@2    स्तूयते देव सद्वंशमुक्तारत्नं न कैर्भवान् ॥ ३१८६॥

3187@1   अलौल्यमारोग्यमनिष्ठुरत्वं गन्धः शुभो मूत्रपुरीषमल्पम् ।
3187@2    कान्तिः प्रसादः स्वरसौम्यता च योगप्रवृत्तेः प्रथमं हि चिह्नम्
॥ ३१८७॥

3188@1   अल्पं किंचिच्छ्रियं प्राप्य नीचो गर्वायते लघु ।
3188@2    पद्मपत्रतले भेको मन्यते दण्डधारिणम् ॥ ३१८८॥

3189@1   अल्पं दर्पबलं दैत्य स्थिरमक्रोधज बलम् ।
3189@2    हतस्त्वं दर्पजैर्दोषैर्हित्वा यो भाषसे क्षमाम् ॥ ३१८९॥

3190@1   अल्पं निर्मितमाकाशम् अनालोच्यैव वेधसा ।
3190@2    इदमेवंविधं भावि भवत्याः स्तनजृम्भनम् ॥ ३१९०॥

3191@1   अल्पतोऽधिकतः साध्यं लघुनैव प्रसाधयेत् ।
3191@2    भूप्रदक्षिणतोऽहल्यां गौतमः कपिलां भ्रमन् ॥ ३१९१॥

3192@1   अल्पतोयश्चलत्कुम्भो ह्यल्पदुग्धाश्च धेनवः ।
3192@2    अल्पविद्यो महागर्वी कुरूपी बहुचेष्टितः ॥ ३१९२॥

3193@1   अल्पप्रभोस्तु सेवायां भुक्तिमात्रं प्रयोजनम् ।
3193@2    अनुग्रहमजामूल्यं निग्रहं प्राणसंकटम् ॥ ३१९३॥

3194@1   अल्पमप्यवमन्येत न शत्रुर्बलदर्पितः ।
3194@2    रामेण रामः शिशुना ब्राह्मण्यदययोज्झितः ॥ ३१९४॥

3195@1   अल्पश्रुतलव एव प्रायः प्रकटयति वाग्विभवमुच्चैः ।
3195@2    सर्वत्र कुनट एव हि नाटकमधिकं विडम्बयति ॥ ३१९५॥

3196@1   अल्पसारोऽपि यो मोहाद् विस्तारं कर्तुमिच्छति ।
3196@2    पश्चाच्छोचति दुर्बुद्धिर्नालिकेरबको यथा ॥ ३१९६॥

3197@1   अल्पाक्षररमणीयं यः कथयति निश्चितं स खलु वाग्मी ।
3197@2    बहुवचनमल्पसारं यः कथयति विप्रलापी सः ॥ ३१९७॥

3198@1   अल्पानामपि वस्तूनां संहतिः कार्यसाधिका ।
3198@2    तृणैर्गुणत्वमापन्नैर्बध्यन्ते मत्तदन्तिनः ॥ ३१९८॥

3199@1   अल्पापकारमपि पार्श्वगतं निहन्ति नीचो न दूरमसमागसमप्यरातिम् ।
3199@2    श्वा निर्दशत्युपलमन्तिकमापतन्तं तत्त्यागिनं न तु विदूरगमुग्ररोषः
॥ ३१९९॥

3200@1   अल्पायां वा महत्यां वा सेनायामिति निश्चयः ।
3200@2    हर्षो योधगणस्यैको जयलक्षणमुच्यते ॥ ३२००॥

3201@1   अल्पाश्च गुणाः स्फीता भवन्ति गुणसमुदितेषु पुरुषेषु ।
3201@2    श्वेतगिरिशिखरकेष्विव निशासु चन्द्रांशवः पतिताः ॥ ३२०१॥

3202@1   अल्पाश्रयं समासाद्य महानप्यल्पको भवेत् ।
3202@2    गजेन्द्रः पर्वताकारो यथा दर्पणमाश्रितः ॥ ३२०२॥

3203@1   अल्पीयःस्खलनेन यत्र पतनं कृच्छ्रेण यत्रोन्नतिर्द्वारे
वेत्रलतावितानगहने कष्टः प्रवेशक्रमः ।
3203@2    हे सारङ्ग मनोरमा वनभुवस्त्यक्त्वा विशेषार्थिना किं
भूभृत्कटकस्थितिव्यसनिना व्यर्थं खुराः शातिताः ॥ ३२०३॥

3204@1   अल्पीयसामेव निवासभूमि- त्यागाद्विपत्तिर्महतां न जातु ।
3204@2    रत्नाकरात् सन्मणयोऽभियान्ति राज्ञां शिरः काकमुखानि भेकाः ॥ ३२०४॥

3205@1   अल्पीयसैव पयसा यत्कुम्भः पूर्यते प्रसिद्धं तत् ।
3205@2    ब्राह्मं तेजः पश्यत कुम्भोद्भूतः पपौ वार्धिम् ॥ ३२०५॥

3206@1   अल्पेच्छुर्धृतिमान् प्राज्ञश्छायेवानुगतः सदा ।
3206@2    आदिष्टो न विकल्पेत स राजवसतिं वसेत् ॥ ३२०६॥

3207@1   अल्पेन विभवेनैव व्ययाधिक्यं न युक्तितः ।
3207@2    क्षीणेन वाससाच्छन्ने पादविस्तारणं यथा ॥ ३२०७॥

3208@1   अल्पेनापि सुरक्तेन साधनेन प्रयोजनम् ।
3208@2    ओष्ठद्वयसहायेन कान्तास्येन जगज्जितम् ॥ ३२०८॥

3209@1   अल्पेनैव गुणेन हि कश्चिल्लोके प्रसिद्धिमुपयाति ।
3209@2    एकेन करेण गजः करी न सूर्यः सहस्रेण ॥ ३२०९॥

3210@1   अल्पेऽपि नृपतिदत्ते प्रतिश्रुते वापि दातुमेतेन ।
3210@2    उत्थायाशीर्देया क्वचिदुपविश्यापि परिषदौचित्यात् ॥ ३२१०॥

3211@1   अल्पेऽप्यपकृते मोहान् न शान्तिमुपगच्छति ।
3211@2    तादृशैः संगतं नीचैर्नृशंसैरकृतात्मभिः ।
3211@3निशाम्य निपुणं बुद्ध्या विद्वान् दूराद् विवर्जयेत् ॥ ३२११॥

3212@1   अल्पे वयसि हे बाले कुचयोः पतनः कुतः ।
3212@2    अधस्तात् खनने मूढ गिरयो न पतन्ति किम् ॥ ३२१२॥

3213@1   अल्पोऽपि ह्यरिरत्यन्तं वर्धमानपराक्रमः ।
3213@2    वल्मीको मूलज इव ग्रसते वृक्षमन्तिकात् ॥ ३२१३॥

3214@1   अवंशपतितो राजा मूर्खपुत्रश्च पण्डितः ।
3214@2    अधनी हि धनं प्राप्य तृणवन्मन्यते जगत् ॥ ३२१४॥

3215@1   अवकाशः सुवृत्तानां हृदयान्तर्न योषिताम् ।
3215@2    इतीव विहितौ धात्रा सुवृत्तौ तद्बहिः कुचौ ॥ ३२१५॥

3216@1   अवकेशिनोऽस्य युक्तं जानामि तरोरशोक इति नाम ।
3216@2    फलपाकविधुरितात्मा यतोऽन्यथासौ सशोकः स्यात् ॥ ३२१६॥

3217@1   अवक्रस्तारकाधीशः परिपूर्णप्रियोदयः ।
3217@2    प्राचीं दिशमतिक्रम्य पतनं प्रतिपद्यते ॥ ३२१७॥

3218@1   अवक्रे मांसहीने च वाजिजङ्घे सुशोभने ।
3218@2    कूर्चं समं सुसंधि स्याद् ग्रन्थिव्रणविवार्जितम् ॥ ३२१८॥

3219@1   अवगच्छति मूढचेतनः प्रियनाशं हृदि शल्यमर्पितम् ।
3219@2    स्थिरधीस्तु तदेव मन्यते कुशलद्वारतया समुद्धृतम् ॥ ३२१९॥

3220@1   अवगम्य कथीकृतं वपुः प्रियबन्धोस्तव निष्फलोदयः ।
3220@2    बहुलेऽपि गते निशाकरस्तनुतां दुःखमनङ्ग मोक्ष्यति ॥ ३२२०॥

3221@1   अवचनं वचनं प्रियसंनिधावनवलोकनमेव विलोकनम् ।
3221@2    अवयवावरणं च यदञ्चल- व्यतिकरेण तदङ्गसमर्पणम् ॥ ३२२१॥

3222@1   अवचयपरिभोगवन्ति हिंस्रैः सहचरितान्यमृगाणि काननानि ।
3222@2    अभिदधुरभितो मुनिं वधूभ्यः समुदितसाध्वसविक्लवं च चेतः
॥ ३२२२॥

3223@1   अवचितकुसुमा विहाय वल्लीर्युवतिषु कोमलमाल्यमालिनीषु ।
3223@2    पदमुपदधिरे कुलान्यलीनां नपरिचयो मलिनात्मनां प्रधानम् ॥ ३२२३॥

3224@1   अवचितबलिपुष्पा वेदिसंमार्गदक्षा नियमविधिजलानां बर्हिषां चोपनेत्री ।
3224@2    गिरिशमुपचचार प्रत्यहं सा सुकेशी नियमितपरिखेदा
तच्छिरश्चन्द्रपादैः ॥ ३२२४॥

3225@1   अवजितमधुना तवाहमक्ष्णो रुचिरतयेत्यवनम्य लज्जयेव ।
3225@2    श्रवणकुवलयं विलासवत्या भ्रमररुतैरुपकर्णमाचचक्षे ॥ ३२२५॥

3226@1   अवज्ञया दीयते यत् तथैवाश्रद्धयापि च ।
3226@2    तदाहुरधमं दानं मुनयः सत्यवादिनः ॥ ३२२६॥

3227@1   अवज्ञया न दातव्यं कस्य चिल्लीलयापि वा ।
3227@2    अवज्ञया कृतं हन्याद् दातारं नात्र संशयः ॥ ३२२७॥

3228@1   अवज्ञया यदहसदुच्चकैर्बलः समुल्लसद्दशनमयूखमण्डलः ।
3228@2    रुषारुणीकृतमपि तेन तत्क्षणं निजं वपुः पुनरनयन्निजां रुचिम्
॥ ३२२८॥

3229@1   अवज्ञातोऽपि दुष्टेन गुणो दोषो न मन्यते ।
3229@2    नहि चम्पकसौगन्ध्यं पूतिर्भृङ्गावहेलया ॥ ३२२९॥

3230@1   अवज्ञानसहस्रैस्तु दोषाः कष्टतरा धने ।
3230@2    धने सुखकला या च सापि दुःखैर्विधीयते ॥ ३२३०॥

3231@1   अवज्ञास्फुटितं प्रेम समीकर्तुं क ईश्वरः ।
3231@2    संधिं न याति स्फुटितं लाक्षालेपेन मौक्तिकम् ॥ ३२३१॥

3232@1   अवतारा ह्यसंखेया हरेः सत्त्वनिधेर्द्विजाः ।
3232@2    यथा विदासिनः कुल्याः सरसः स्युः सहस्रशः ॥ ३२३२॥

3233@1   अवति निखिललोकं यः पितेवादृतात्मा दहति दुरितराशिं पावको
वेन्धनौकम् ।
3233@2    वितरति शिवसौख्यं हन्ति संसारशत्रुं विदधतु शुभबुद्ध्या तं
बुधा धर्ममत्र ॥ ३२३३॥

3234@1   अवतु वः सवितुस्तुरगावली स्फुरति मध्यगतारुणनायका ।
3234@2    समभिलम्भिततुङ्गपयोधरा मरकतैकलतेव नभःश्रियः ॥ ३२३४॥

3235@1   अवद्यजम्बालगवेषणाय कृतोद्यमानां खलसैरिभाणाम् ।
3235@2    कवीन्द्रवाङ्निर्जरनिर्झरिण्यां संजायते व्यर्थमनोरथत्वम् ॥ ३२३५॥

3236@1   अवद्यमुक्ते पथि यः प्रवर्तते प्रवर्तयत्यन्यजनं च निःस्पृहः ।
3236@2    स सेवितव्यः स्वहितैषिणा गुरुः स्वयं तरंस्तारयितुं क्षमः परम्
॥ ३२३६॥

3237@1   अवधानेन मौनेन काषायेण जटाजिनैः ।
3237@2    विश्वासयित्वा द्वेष्टारम् अवलुम्पेद् यथा वृकः ॥ ३२३७॥

3238@1   अवधारय धर्मेषु प्रधानमवधानतः ।
3238@2    निर्भरानन्दकन्दाय गोविन्दाय मनोऽर्पय ॥ ३२३८॥

3239@1   अवधार्य कार्यगुरुतामभवन् न भयाय सान्द्रतमसंतमसम् ।
3239@2    सुतनोः स्तनौ च दयितोपगमे तनुरोमराजिपथवेपथवे ॥ ३२३९॥

3240@1   अवधिदिनावधिजीवाः प्रसीद जीवन्तु पथिकजनजायाः ।
3240@2    दुर्लङ्घ्यवर्त्मशैलौ स्तनौ पिधेहि प्रपापालि ॥ ३२४०॥

3241@1   अवधिदिवसः प्राप्तश्चायं तनोर्विरहस्य वा रविरयमुपैत्यस्तं सख्यो
ममापि च जीवितम् ।
3241@2    तदलमफलैराशाबन्धैः प्रसीद नमोऽस्तु ते हृदय सहसा पाकोत्पीडं
विडम्बय दाडिमम् ॥ ३२४१॥

3242@1   अवधिदिवसः सोऽयं नात्रागतः किमियत् क्षणं वितर नयने पश्यैतन्मे
पुरः सखि साहसम् ।
3242@2    इयमियमहं रूढज्वालाकरालितरोदसीं मलयजरसाभ्यक्तैरङ्गैः पताम्यभि
कौमुदीम् ॥ ३२४२॥

3243@1   अवधीरणां कृतवती भवती मयि यत्कुकर्ममहिमा स हि मे ।
3243@2    यदि चातको न लभतेऽम्बु घनाद् वचनीयता भवति काम्बुमुचः ॥ ३२४३॥

3244@1   अवधीरय धनविकलं कुरु गौरवमकृशसम्पदः पुंसः ।
3244@2    अस्मादृशं हि मुग्धे धनसिद्ध्यै रूपनिर्माणम् ॥ ३२४४॥

3245@1   अवधूतप्रणिपाताः पश्चात् संतप्यमानमनसोऽपि ।
3245@2    निभृतैर्व्यपत्रपन्ते दयितानुनयैर्मनस्विन्यः ॥ ३२४५॥

3246@1   अवधूयारिभिर्नीता हरिणैस्तुल्यवृत्तिताम् ।
3246@2    अन्योन्यस्यापि जिह्रीमः किं पुनः सहवासिनाम् ॥ ३२४६॥

3247@1   अवधेहि क्षणमेहि भ्रातर्भावज्ञ भावय गिरं नः ।
3247@2    चरमे चकास्ति चेतसि मूकस्वप्नोपमो भावः ॥ ३२४७॥

3248@1   अवधौ दिवसावसानकाले भवनद्वारि विलोचने दधाना ।
3248@2    अवलोक्य समागतं तदा माम् अथ रामा विकसन्मुखी बभूव ॥ ३२४८॥

3249@1   अवध्यं वाथवागम्यम् अकृत्यं नास्ति किंचन ।
3249@2    लोके बुद्धिमतामत्र तस्मात्तां योजयाम्यहम् ॥ ३२४९॥

3250@1   अवध्या ब्राह्मणा गावो स्त्रियो बालाश्च ज्ञातयः ।
3250@2    येषां चान्नानि भुञ्जीत ये च स्युः शरणागताः ॥ ३२५०॥

3251@1   अवध्यैरिन्दुपादानाम् असाध्यैश्चन्दनाम्भसाम् ।
3251@2    देहोष्मभिः सुबोधं ते सखि कामातुरं मनः ॥ ३२५१॥

3252@1   अवध्यो ब्राह्मणो बालः स्त्री तपस्वी च रोगभाक् ।
3252@2    येषां चान्नानि भुक्तानि ये च स्युः शरणं गताः ॥ ३२५२॥

3253@1   अवध्यो ब्राह्मणो बालः स्त्री तपस्वी च रोगभाक् ।
3253@2    विहिता व्यङ्गिता तेषाम् अपराधे गरीयसि ॥ ३२५३॥

3254@1   अवनतवदनेन्दुरिच्छतीव व्यवधिमधीरतया यदस्थितास्मै ।
3254@2    अहरत सुतरामतोऽस्य चेतः स्फुटमभिभूषयति स्त्रियस्त्रपैव ॥ ३२५४॥

3255@1   अवनतशिरसः प्रयाम शीघ्रं पथि वृषभा इव वर्षताडिताक्षाः ।
3255@2    मम हि सदसि गौरवप्रियस्य कुलजनदर्शनकातरं हि चक्षुः ॥ ३२५५॥

3256@1   अवनम्य वक्षसि निमग्नकुच- द्वितयेन गाढमुपगूढवता ।
3256@2    दयितेन तत्क्षणचलद्रशना- कलकिंकिणीरवमुदासि वधूः ॥ ३२५६॥

3257@1   अवनौ शनैः शनैस्त्वं निदधासि पदद्वयं स्वस्य ।
3257@2    लक्ष्यं पश्यसि न वदसि भजसि जलं बक ततोऽसि सितः ॥ ३२५७॥

3258@1   अवन्तिः काव्यमानर्च भर्चोर्मौखरिशेखरः (?) ।
3258@2    शिष्यो बाणश्च संक्रान्तकान्तवेद्यवचाः कविः ॥ ३२५८॥

3259@1   अवन्तिनाथोऽयमुदग्रबाहुर्विशालवक्षास्तनुवृत्तमध्यः ।
3259@2    आरोप्य चक्रभ्रममुष्णतेजास्त्वष्ट्रेव यत्नोल्लिखितो विभाति ॥ ३२५९॥

3260@1   अवन्ति ये जनकसमा मुनीश्वराश्चतुर्विधं गणमनवद्यवृत्तयः ।
3260@2    स्वदेहवद्दलितमदाष्टकारयो भवन्तु ते मम गुरवो भवान्तकाः ॥ ३२६०॥

3261@1   अवन्ध्यं दिवसं कुर्याद् धर्मतः कामतोऽर्थतः ।
3261@2    गते हि दिवसे तस्मिंस्तदूनं तस्य जीवितम् ॥ ३२६१॥

3262@1   अवन्ध्यकोपस्य विहन्तुरापदां भवन्ति वश्याः स्वयमेव देहिनः ।
3262@2    अमर्षशून्येन जनस्य जन्तुना न जातहार्देन न विद्विषादरः ॥ ३२६२॥

3263@1   अवमानहतं यच्च दत्तमश्रद्धया धनम् ।
3263@2    ऊषरे निष्फलं बीजं क्षिप्तमक्षिप्तमेव तत् ॥ ३२६३॥

3264@1   अवमानारणिमथितं दुर्वागिन्धनविवर्धितज्वालम् ।
3264@2    सत्पुरुषाः कोपाग्निं ज्ञानाम्बुघटैः प्रशमयन्ति ॥ ३२६४॥

3265@1   अवमानेन महतां प्रहर्षक्रोधविस्मयैः ।
3265@2    तपांसि क्षयमायान्ति यशांसीव सुदुर्नयैः ॥ ३२६५॥

3266@1   अवमुक्तमपक्रान्तमुख्यं तन्न क्षमं युधि ।
3266@2    पितृपैतामहं मौलं तत् क्रुद्धं सान्त्वितं क्षमम् ॥ ३२६६॥

3267@1   अवयः केवलकवयः कीराः स्युः केवलं धीराः ।
3267@2    वीराः पण्डितकवयस्तानवमन्ता तु केवलं गवयः ॥ ३२६७॥

3268@1   अवयवेषु परस्परबिंबितेष्वतुलनिर्मलकान्तिषु तत्तनोः ।
3268@2    अयमयं प्रविभाग इति स्फुटं जगति निश्चिनुते चतुरोऽपि कः ॥ ३२६८॥

3269@1   अवलम्बितविष्णुपदः कर्षितजनचक्षुरतुलगतिः ।
3269@2    पत्रमयोऽपि पदार्थः पतङ्गतामेति गुणयोगात् ॥ ३२६९॥

3270@1   अवलिप्तेषु मूर्खेषु रौद्रसाहसिकेषु च ।
3270@2    तथैवापेतधर्मेषु न मैत्रीमाचरेद् बुधः ॥ ३२७०॥

3271@1   अवलेपमनङ्गस्य वर्धयन्ति बलाहकाः ।
3271@2    कर्शयन्ति तु धर्मस्य मारुतोद्धूतशीकराः ॥ ३२७१॥

3272@1   अवलोकनमपि सुखयति कुवलयदलचारुचपलनयनायाः ।
3272@2    किं पुनरलकचलद्द्युति- सरभसमालिङ्गनं तन्व्याः ॥ ३२७२॥

3273@1   अवलोकितमनुमोदित- मालिङ्गितमङ्गनाभिरनुरागैः ।
3273@2    अधिवृन्दावनकुञ्जं मरकतपुञ्जं नमस्यामः ॥ ३२७३॥

3274@1   अवलोक्य नर्तितशिखण्डिमण्डलैर्नवनीरदैर्निचुलितं नभस्तलम् ।
3274@2    दिवसेऽपि वञ्जुलनिकुञ्जमित्वरी विशति स्म वल्लभवतंसितं रसात्
॥ ३२७४॥

3275@1   अवलोक्य स्तनौ वध्वा गुञ्जाफलविभूषितौ ।
3275@2    निःश्वस्य रोदिति क्लिष्टा कुतो व्याधकटुम्बिनी ॥ ३२७५॥

3276@1   अवशेन्द्रियचित्तानां हस्तिस्नानमिव क्रिया ।
3276@2    दुर्भगाभरणप्रायो ज्ञानं भारः क्रियां विना ॥ ३२७६॥

3277@1   अवश्यं कोपाग्निस्तव सुतनु निर्वास्यति चिरात् स्वशोभामारूढं मुखमपि
च ते हास्यति शुचम् ।
3277@2    भवद्गोष्ठीशून्या मम तु दिवसा यान्ति य इमे न तेषामावृत्तिः पुनरपि
मनो दूयत इति ॥ ३२७७॥

3278@1   अवश्यं निधनं सर्वैर्गन्तव्यमिह मानवैः ।
3278@2    अवश्यभाविन्यर्थे वै संतापो नेह विद्यते ॥ ३२७८॥

3279@1   अवश्यं पितुराचारं पुत्रः समनुवर्तते ।
3279@2    नहि केतकवृक्षस्य भवत्यामलकीफलम् ॥ ३२७९॥

3280@1   ॥। ॥। ॥। ॥। ॥। ॥। ।
3280@2    अवश्यं प्राणिनां प्राणा रक्षितव्या यथाबलम् ॥ ३२८०॥

3281@1   अवश्यं भाविनं नाशं भावित्वाद् विध्युपस्थितम् ।
3281@2    अयमेव हि ते कालः पूर्वमासीदनागतः ॥ ३२८१॥

3282@1   अवश्यं भाविनो भावा भवन्ति महातमपि ।
3282@2    नग्नत्वं नीलकण्ठस्य महाहिशयनं हरेः ॥ ३२८२॥

3283@1   अवश्यंभाविभावानां प्रतीकारो भवेद् यद ।
3283@2    तदा दुःखैर्न बाध्यन्ते नलरामयुधिष्ठिराः ॥ ३२८३॥

3284@1   अवश्यं यातारश्चिरतरमुषित्वापि विषया वियोगे को भेदस्त्यजति न
जनो यत् स्वममून् ।
3284@2    व्रजन्तः स्वातन्त्र्यादतुलपरितापाय मनसः स्वयं त्यक्ता ह्येते
शमसुखमनन्तं विदधति ॥ ३२८४॥

3285@1   अवश्यं लभते कर्ता फलं पापस्य कर्मणः ।
3285@2    घोरं पर्यागते काले द्रुमः पुष्पमिवार्तवम् ॥ ३२८५॥

3286@1   अवश्यकारणैः प्राणान् धारयत्येव चातकः ।
3286@2    प्रार्थनाभङ्गभीतोऽपि शक्रादपि न याचते ॥ ३२८६॥

3287@1   अवश्यगत्वरैः प्राणैर्मृत्युकाले महात्मनाम् ।
3287@2    परोपकारश्चेत् कश्चित् सिध्येत् तदमृतं मृतम् ॥ ३२८७॥

3288@1   अवश्यनिष्पत्तिमहाफलाढ्याम् अदीर्घसूत्रां परिणामकल्याम् ।
3288@2    कामं व्ययायासकरीमुपेयान् न त्वेव जातु क्षयदोषयुक्ताम् ॥ ३२८८॥

3289@1   अवश्यभव्येष्वनवग्रहग्रहा यया दिशा धावति वेधसः स्पृहा ।
3289@2    तृणेन वात्येव तयानुगम्यते जनस्य चित्तेन भृशावशात्मना ॥ ३२८९॥

3290@1   अवश्यमायान्ति वशं विपश्चिताम् उपायसंदंशबलेन सम्पदः ।
3290@2    भवत्युदारं विधिवत् प्रयोजिते फलं हि राज्ञां क्वचिदर्थसिद्धये
॥ ३२९०॥

3291@1   अवश्यमिन्द्रियैस्तात वर्तितव्यं स्वगोचरे ।
3291@2    चण्डरागस्तु यस्तत्र तं बुधः परिवर्जयेत् ॥ ३२९१॥

3292@1   अवश्यमेव भोक्तव्यं कर्मणां त्वक्षयं फलम् ।
3292@2    नाभुक्तं क्षीयते कर्म कल्पकोटिशतैरपि ॥ ३२९२॥

3293@1   अवश्यमेव भोक्तव्यं कृतं कर्म शुभाशुभम् ।
3293@2    कृतकर्मक्षयो नास्ति कल्पकोटिशतैरपि ॥ ३२९३॥

3294@1   अवश्यायकणैः प्राणान् संधारयति तित्तिरिः ।
3294@2    याच्ञाभङ्गभयाद् भीतो न दैवमपि याचते ॥ ३२९४॥

3295@1   अवसरपठितं सर्वं सुभाषितत्वं प्रयाति यत् किंचित् ।
3295@2    चाषः प्रयाणसमये खरनिनदो मङ्गलो भवति ॥ ३२९५॥

3296@1   अवसरपठितं सर्वं सुभाषितत्वं प्रयात्यसूक्तमपि ।
3296@2    क्षुधि कदशनमपि नितरां भोक्तुः सम्पद्यते स्वादु ॥ ३२९६॥

3297@1   अवसरपठिता वाणी गुणगणरहितापि शोभते पुंसाम् ।
3297@2    रतिसमये रमणीनां भूषणहानिस्तु भूषणं भवति ॥ ३२९७॥

3298@1   अवसरमधिगम्य तं हरन्त्यो हृदयमयत्नकृतोज्ज्वलस्वरूपाः ।
3298@2    अवनिषु पदमङ्गनास्तदानीं न्यदधत विभ्रमसम्पदोऽङ्गनासु ॥ ३२९८॥

3299@1   अवसितं हसितं प्रसितं मुदा विलसितं ह्रसितं स्मरभासितम् ।
3299@2    न समदाः प्रमदा हतसंमदाः पुरहितं विहितं न समीहितम् ॥ ३२९९॥

3300@1   अवस्कन्दप्रदानस्य सर्वे कालाः प्रकीर्तिताः ।
3300@2    व्यसने वर्तमानस्य शत्रोच्छिद्रान्वितस्य च ॥ ३३००॥

3301@1   अवस्कन्दभयाद् राजा प्रजागरकृतश्रमम् ।
3301@2    दिवासुप्तं सदा हन्यान् निद्राव्याकुलसैनिकम् ॥ ३३०१॥

3302@1   अवस्था पूज्यते राजन् न शरीरं शरीरिणाम् ।
3302@2    तदा वनचरो राम इदानीं नृपतां गतः ॥ ३३०२॥

3303@1   अवाकिरन् वयोवृद्धास्तं लाजैः पौरयोषितः ।
3303@2    पृषतैर्मन्दरोद्धूतैः क्षीरोर्मय इवाच्युतम् ॥ ३३०३॥

3304@1   अवाक्षिरास्तमस्यन्धे किल्बिषी नरकं पतेत् ।
3304@2    यः प्रश्नं वितथं ब्रूयात् पृष्टः सन् धर्मनिश्चये ॥ ३३०४॥

3305@1   अवाच्यवादांश्च बहून् वदिष्यन्ति तवाहिताः ।
3305@2    निन्दन्तस्तव सामर्थ्यं ततो दुःखतरं नु किम् ॥ ३३०५॥

3306@1   अवाप सापत्रपतां स भूपतिर्जितेन्द्रियाणां धुरि कीर्तितस्थितिः ।
3306@2    असंवरे शम्बरवैरिविक्रमे क्रमेण तत्र स्फुटतामुपेयुषि ॥ ३३०६॥

3307@1   अवापुस्तापमत्यर्थं शफर्यः पल्वलोदके ।
3307@2    पुत्रक्षेत्रादिसक्तेन ममत्वेन यथा गृही ॥ ३३०७॥

3308@1   अवाप्तः प्रागल्भ्यं परिणतरुचः शैलतनये कलङ्को नैवायं विलसति
शशाङ्कस्य वपुषि ।
3308@2    अमुष्येयं मन्ये विगलदमृतस्यन्दशिशिरे रतिश्रान्ता शेते रजनिरमणी
गाढमुरसि ॥ ३३०८॥

3309@1   अवाप्तैर्द्राघिम्णा परिचयमुदन्वत्तटभुवाम् असौ भाति
श्यामद्युतिभिरुदकैर्मेखलभुवः ।
3309@2    अगस्त्यस्याकार्षीद् वचनमिति कोपादुदधिना गृहीतः केशेषु प्रसभमिव
विन्ध्यक्षितिधरः ॥ ३३०९॥

3310@1   अवाप्यते वा किमियद्भवत्या चित्तैकपद्यामपि विद्यते यः ।
3310@2    यत्रान्धकारः किल चेतसोऽपि जिह्मेतरैर्ब्रह्म तदप्यवाप्यम् ॥ ३३१०॥

3311@1   अवाप्यान् कामयस्वार्थान् नानवाप्यान् कदाचन ।
3311@2    प्रत्युत्पन्नाननुभवन् मा शुचस्त्वमनागतान् ॥ ३३११॥

3312@1   अवामभागेन यदा वलित्वा श्वा पृष्ठकण्डूतिमपाकरोति ।
3312@2    तदह्नि तत्रैव कृतान्तगेहे रोगाभिभूतो नियतं प्रयाति ॥ ३३१२॥

3313@1   अवालुकाश्लक्ष्णमृदा पूरिते गर्तशोधनम् ।
3313@2    कोदण्डार्धमिते खाते जलसिक्ते वपेत्तरुम् ।
3313@3कदलीक्षीरिणौ रोप्यौ मूले दत्त्वा तु गोमयम् ॥ ३३१३॥

3314@1   अवाहिता विनश्यन्ति सर्वकर्मक्षमा अपि ।
3314@2    कृशा व्याधिपरीताङ्गा जायन्तेऽत्यन्तवाहनात् ॥ ३३१४॥

3315@1   अविकारिणमपि सज्जनम् अनिशमनार्यः प्रबाधतेऽत्यर्थम् ।
3315@2    कमलिन्या किमिह कृतं हिमस्य यत्तां सदा दहति ॥ ३३१५॥

3316@1   अविकृतकृतभौमरवा सुस्थानस्था सुचेष्टिता वामे ।
3316@2    यात्रासु दृष्टमात्रा दुर्गा दुर्गाणि तारयति ॥ ३३१६॥

3317@1   अविक्रियां चैव समाश्रिताः समं हरन्ति जालं मम पक्षिणो ह्यमी ।
3317@2    विवादमेष्यन्ति परस्परं यदा समागमिष्यन्ति च मद्वशं तदा ॥ ३३१७॥

3318@1   अविक्रेयं लवणं पक्वमन्नं दधि क्षीरं मधु तैलं घृतं च ।
3318@2    तिला मांसं मूलफलानि शाकं रक्तं वासः सर्वगन्धा गुडश्च ॥ ३३१८॥

3319@1   अविग्रहस्याप्यतुलेन हेतुना समेतभिन्नद्वयमूर्ति तिष्ठतः ।
3319@2    तवैव नान्यस्य जगत्सु दृश्यते विरुद्धवेषाभरणस्य कान्तता ॥ ३३१९॥

3320@1   अविचारयतो युक्तिकथनं तुषखण्डनम् ।
3320@2    नीचेषूपकृतं राजन् बालुकास्विव मूत्रितम् ॥ ३३२०॥

3321@1   अविचारेण यत् कर्म कृतं तन्मर्मकृन्तनम् ।
3321@2    प्रसह्य सीताहरणाद् अतीता रावणश्रियः ॥ ३३२१॥

3322@1   अविजित्य य आत्मानम् अमात्यान् विजिगीषते ।
3322@2    अमित्रान् वाजितामात्यः सोऽवशः परिहीयते ॥ ३३२२॥

3323@1   अविज्ञातप्रबन्धस्य वचो वाचस्पतेरपि ।
3323@2    व्रजत्यफलतामेव नयद्रुह इवेहितम् ॥ ३३२३॥

3324@1   अविज्ञातप्रयुक्तेन धर्षिता मम वाससा ।
3324@2    संवृता शरदभ्रेण चन्द्रलेखेव शोभते ॥ ३३२४॥

3325@1   अविज्ञातविशेषस्य सर्वतेजोऽपहारिणः ।
3325@2    स्वामिनो निर्विवेकस्य तमसश्च किमन्तरम् ॥ ३३२५॥

3326@1   अविज्ञातस्य विज्ञानं विज्ञातस्य च निश्चयः ।
3326@2    आरम्भः कर्मणां शश्वद् आरब्धस्यान्तदर्शनम् ॥ ३३२६॥

3327@1   अविज्ञातस्य विज्ञानं विज्ञातस्य विनिश्चयः ।
3327@2    अर्थद्वैधस्य संदेहच्छेदनं शेषदर्शनम् ॥ ३३२७॥

3328@1   अविज्ञातावसक्तेन दूषिता मम वाससा ।
3328@2    छादिता शरदभ्रेण चन्द्रलेखेव दृश्यते ॥ ३३२८॥

3329@1   अविज्ञाते परे तत्त्वे शास्त्राधीतिस्तु निष्फला ।
3329@2    विज्ञातेऽपि परे तत्त्वे शास्त्राधीतिस्तु निष्फला ॥ ३३२९॥

3330@1   अविज्ञातो धृतः खङ्गः शुभसम्पत्तिनाशकः ।
3330@2    विज्ञातः सकलैश्वर्यदायको भवति प्रभोः ।
3330@3तस्मात् तेषां गुणान् वक्ष्ये यथोक्तं मुनिपुंगवैः ॥ ३३३०॥

3331@1   अविज्ञानाद् राज्ञो भवति मतिहीनः परिजनस्ततस्तत्प्राधान्याद् भवति न
समीपे बुधजनः ।
3331@2    बुधैस्त्यक्ते राज्ये भवति हि न नीतिर्गुणवती प्रनष्टायां नीतौ
सनृपमवशं नश्यति कुलम् ॥ ३३३१॥

3332@1   अविज्ञाय फलं यो हि कर्म त्वेवानुधावति ।
3332@2    स शोचेत् फलवेलायां यथा किंशुकसेचकः ॥ ३३३२॥

3333@1   अविज्ञायान्यसामर्थ्यं स्वसामर्थ्यं प्रदर्शयेत् ।
3333@2    उपहासमवाप्नोति तथैवायमिहाचलः ॥ ३३३३॥

3334@1   अवितथमनोरथपथ- प्रथनेषु प्रगुणगरिमगीतश्रीः ।
3334@2    सुरतरुसदृशः स भवान् अभिलषणीयः क्षितीश्वर न कस्य ॥ ३३३४॥

3335@1   अवितृप्ततया तथापि मे हृदयं निर्णयमेव धावति ।
3335@2    अवसाययितुं क्षमाः सुखं न विधेयेषु विशेषसम्पदः ॥ ३३३५॥

3336@1   अविदग्धः पतिः स्त्रीणां प्रौढाणां नायको गुणी ।
3336@2    गुणिनां त्यागिनां स्तोको विभवश्चेति दुःखकृत् ॥ ३३३६॥

3337@1   अविदग्धः श्रमकठिनो दुर्लभयोषिद्युवा जडो विप्रः ।
3337@2    अपमृत्युरुपक्रान्तः कामिव्याजेन मे रात्रौ ॥ ३३३७॥

3338@1   अविदितगुणान्तराणां नो दोषः प्राप्तदेशवासानाम् ।
3338@2    स्वाधीनकुङ्कुमा अपि यद्विदधति बहुमतिं नीले ॥ ३३३८॥

3339@1   अविदितगुणापि सत्कवि- भणितिः कर्णेषु वमति मधुधाराम् ।
3339@2    अनधिगतपरिमलापि हि हरति दृशं मालतीमाला ॥ ३३३९॥

3340@1   अविदितपरमानन्दो वदति जनो विषयमेव रमणीयम् ।
3340@2    तिलतैलमेव मिष्टं येन न दृष्टं घृतं क्वापि ॥ ३३४०॥

3341@1   अविदितपरवेदनो मनोभूर्ध्रुवमयमेवमनङ्ग एव नित्यम् ।
3341@2    यदि पुनरभविष्यदस्य चाङ्गं न खलु तदा व्यथयिष्यदन्यदेहम्
॥ ३३४१॥

3342@1   अविदितशषसविशेषा वाणी निःसरति वक्त्रतो येषाम् ।
3342@2    गुदवदनविवरभेदो रदनैरनुमीयते तेषाम् ॥ ३३४२॥

3343@1   अविदितसुखदुःखं निर्गुणं वस्तु किंचिज्जडमतिरिह कश्चिन् मोक्ष
इत्याचचक्षे ।
3343@2    मम तु मतमनङ्गस्मेरतारुण्यघूर्णन् मदकलमदिराक्षीनीविमोक्षो हि
मोक्षः ॥ ३३४३॥

3344@1   अविदित्वात्मनः शक्तिं परस्य न समुत्सुकः ।
3344@2    गच्छन्नभिमुखो वह्नौ नाशं याति पतङ्गवत् ॥ ३३४४॥

3345@1   अविद्यं जीवनं शून्यं दिक्षून्या चेदबान्धवा ।
3345@2    पुत्रहीनं गृहं शून्यं सर्वशून्या दरिद्रता ॥ ३३४५॥

3346@1   अविद्यः पुरुषः शोच्यः शोच्यं मिथुनमप्रजम् ।
3346@2    निराहाराः प्रजाः शोच्याः शोच्यं राष्ट्रमराजकम् ॥ ३३४६॥

3347@1   अविद्याकामकर्मादिपाशबन्धं विमोचितुम् ।
3347@2    कः शक्नुयाद् विनात्मानं कल्पकोटिशतैरपि ॥ ३३४७॥

3348@1   अविद्यानाशिनी विद्या भावना भवनाशिनी ।
3348@2    दारिद्र्यनाशनं दानं शीलं दुर्गतिनाशनम् ॥ ३३४८॥

3349@1   अविद्याबीजविध्वंसाद् अयमार्षेण चक्षुषा ।
3349@2    कालौ भूतभविष्यन्तौ वर्तमानमवीविशत् ॥ ३३४९॥

3350@1   अविद्वांश्चैव विद्वांश्च ब्राह्मणो दैवतं महत् ।
3350@2    प्रणीतश्चाप्रणीतश्च यथाग्निर्दैवतं महत् ॥ ३३५०॥

3351@1   अविद्वांसमलं लोके विद्वांसमपि वा पुनः ।
3351@2    प्रमदा ह्युत्पथं नेतुं कामक्रोधवशानुगम् ॥ ३३५१॥

3352@1   अविद्वानपि भूपालो विद्यावृद्धोपसेवया ।
3352@2    परां श्रियमवाप्नोतिजलासन्नतरुर्यथा ॥ ३३५२॥

3353@1   अविधेये जने पुंसां कोपः किमुपजायते ।
3353@2    विधेयेऽपि च कः कोपस्तन्निवेशितजीविते ॥ ३३५३॥

3354@1   अविधेयो भृत्यजनः शठानि मित्राण्यदायकः स्वामी ।
3354@2    विनयरहिता च भार्या मस्तकशूलानि चत्वारि ॥ ३३५४॥

3355@1   अविनयभुवामज्ञानानां शमाय भवन्नपि प्रकृतिकुटिलाद्विद्याभ्यासः
खलत्वविवृद्धये ।
3355@2    फणिभयभृतामस्तूच्छेदक्षमस्तमसामसौ विषधरफणारत्नालोको
भयं तु भृशायते ॥ ३३५५॥

3356@1   अविनयरतमादरादृते वशमवशं हि नयन्ति विद्विषः ।
3356@2    श्रुतविनयनिधिं समाश्रितस्तनुरपि नैति पराभवं क्वचित् ॥ ३३५६॥

3357@1   अविनाशि तु तद्विद्धि येन सर्वमिदं ततम् ।
3357@2    विनाशमव्ययस्यास्य न कश्चित् कर्तुमर्हति ॥ ३३५७॥

3358@1   अविनाशिनमग्राम्यम् अकरोत् सातवाहनः ।
3358@2    विशुद्धजातिभिः कोशं रत्नैरिव सुभाषितैः ॥ ३३५८॥

3359@1   अविनीतः सुतो जातः कथं न दहनात्मकः ।
3359@2    विनीतस्तु सुतो जातः कथं न पुरुषोत्तमः ॥ ३३५९॥

3360@1   अविनीतस्य या विद्या सा चिरं नैव तिष्ठति ।
3360@2    मर्कटस्य गले बद्धा मणीनां मालिका यथा ॥ ३३६०॥

3361@1   अविनीतो भृत्यजनो नृपतिरदाता शठानि मित्राणि ।
3361@2    अविनयवती च भार्या मस्तकशूलानि चत्वारि ॥ ३३६१॥

3362@1   अविभावितेषुविषयः प्रथमं मदनोऽपि नूनमभवत् तमसा ।
3362@2    उदिते दिशः प्रकटयत्यमुना यदधर्मधाम्नि धनुराचकृषे ॥ ३३६२॥

3363@1   अविभाव्यतारकमदृष्टहिम- द्युतिबिम्बमस्तमितभानु नभः ।
3363@2    अवसन्नतापमतमिस्रमभाद् अपदोषतैव विगुणस्य गुणः ॥ ३३६३॥

3364@1   अविभ्रमालोकनदुर्भगाणि प्रव्यक्तवक्त्रस्तनमण्डलानि ।
3364@2    अङ्गानि रे पामरकामिनीनाम् अपुण्यतारुण्य किमाश्रितानि ॥ ३३६४॥

3365@1   अविमृष्यमेतदभिलष्यति स द्विषतां वधेन विषयाभिरतिम् ।
3365@2    भववीतये नहि तथा स विधिः क्व शरासनं क्व च विमुक्तिपथः ॥ ३३६५॥

3366@1   अविरतं परकार्यकृतां सतां मधुरिमातिशयेन वचोऽमृतम् ।
3366@2    अपि च मानसमम्बुनिधिर्यशो विमलशारदचन्दिरचन्द्रिका ॥ ३३६६॥

3367@1   अविरतकुसुमावचायखेदान् निहितभुजालतयैकयोपकण्ठम् ।
3367@2    विपुलतरनिरन्तरावलग्न- स्तनपिहितप्रियवक्षसा ललम्बे ॥ ३३६७॥

3368@1   अविरततरुणीसहस्रमध्य- स्थितिविगलत्पुरुषव्रता इवैते ।
3368@2    प्रतिपदमतिकातराः क्षितीशाः परिकलयन्ति भयं समन्ततोऽपि ॥ ३३६८॥

3369@1   अविरतमक्लममुद्धृत- धरातलं सुस्मितोल्लसद्वदनम् ।
3369@2    जगदानन्दविधायिनम् उपैमि शरणं प्रभुं शेषम् ॥ ३३६९॥

3370@1   अविरतमधुपानागारमिन्दिन्दिराणाम् अभिसरणनिकुञ्जं राजहंसीकुलस्य ।
3370@2    प्रविततबहुशालं सद्म पद्मालयाया वितरति रतिमक्ष्णोरेष लीलातडागः
॥ ३३७०॥

3371@1   अविरतमिदमम्भः स्वेच्छयोच्चालयन्त्या विकचकमलकान्तोत्तानपाणिद्वयेन ।
3371@2    परिकलित इवार्घ्यः कामबाणातिथिभ्यः सलिलमिव वितीर्णं बाललीलासुखानाम्
॥ ३३७१॥

3372@1   अविरतरतलीलायासजातश्रमाणाम् उपशममुपयान्तं निःसहेऽङ्गेऽङ्गनानाम् ।
3372@2    पुनरुषसि विविक्तैर्मातरिश्वावचूर्ण्य ज्वलयति मदनाग्निं मालतीनां
रजोभिः ॥ ३३७२॥

3373@1   अविरतविरुतकपोतीम् अर्पितरसमावृणोति घनवलनः ।
3373@2    नवलतिकामतिकातर- तरलितमदिरद्वयीं मुदिरः ॥ ३३७३॥

3374@1   अविरताम्बुजसंगतिसंगलद्- बहलकेसरसंवलितेव या ।
3374@2    ललितवस्तुविधानसुखोल्लसत्- तनुरुहा तनुरात्मभुवोऽवतात् ॥ ३३७४॥

3375@1   अविरलकमलविकासः सकलालिमदश्च कोकिलानन्दः ।
3375@2    रम्योऽयमेति सम्प्रति लोकोत्कण्ठाकरः कालः ॥ ३३७५॥

3376@1   अविरलकरवालकम्पनैर्भ्रुकुटीतर्जनगर्जनैर्मुहुः ।
3376@2    ददृशे तव वैरिणां मदः स गतः क्वापि तवेक्षणे क्षणात् ॥ ३३७६॥

3377@1   अविरलधारानिकरं जलदैर्जलमुत्सृजद्भिरतिमात्रम् ।
3377@2    मानिवधूहृदयेभ्यः कालुष्यमशेषतो मृष्टम् ॥ ३३७७॥

3378@1   अविरलपतद्बाष्पोत्पीडप्रसिक्तकपोलया वचनविषयः संदेशोऽन्यस्तया
विहितो न ते ।
3378@2    मनसि किमपि ध्यायन्त्या तु क्षणं तव कान्तया पथिक निहिता दृष्टिः
कष्टं नवे करुणाङ्कुरे ॥ ३३७८॥

3379@1   अविरलपरागसैकत- मकरन्दतरङ्गिणीमनुवनान्तम् ।
3379@2    पिकयुवतिजानुदघ्नीं गाहन्ते मधुपयोषितस्तृषिताः ॥ ३३७९॥

3380@1   अविरलपरिवाहैरश्रुणः सारणीनां स्मरदहनशिखोष्णश्वासपूरैश्च
तस्याः ।
3380@2    सुभग बत कृशाङ्ग्याः स्पर्धयान्योन्यमेभिः क्रियत इव पुरो भूः
पङ्किला पांसुला च ॥ ३३८०॥

3381@1   अविरलपुलकः सह व्रजन्त्याः प्रतिपदमेकतरः स्तनस्तरुण्याः ।
3381@2    घटितविघटितः प्रियस्य वक्षस्- तटमुवि कन्दुकविभ्रमं बभार ॥ ३३८१॥

3382@1   अविरलफलिनीवनप्रसूनः कुसुमितकुन्दसुगन्धिगन्धवाहः ।
3382@2    गुणमसमयजं चिराय लेभे विरलतुषारकणस्तुषारकालः ॥ ३३८२॥

3383@1   अविरलमदजलनिवहं भ्रमरकुलानीकसेवितकपोलम् ।
3383@2    अभिमतफलदातारं कामेशं गणपतिं वन्दे ॥ ३३८३॥

3384@1   अविरलमदधाराधौतकुम्भः शरण्यः फणिवरवृतगात्रः
सिद्धसाध्यादिवन्द्यः ।
3384@2    त्रिभुवनजनविघ्नध्वान्तविध्वंसदक्षो वितरतु गजवक्त्रः संततं
मङ्गलं वः ॥ ३३८४॥

3385@1   अविरलमिव दाम्ना पौण्डरीकेण नद्धः स्नपित इव च दुग्धस्रोतसा
निर्भरेण ।
3385@2    कवलित इव कृत्स्नश्चक्षुषा स्फारितेन प्रसभममृतमेघेनेव
सान्द्रेण सिक्तः ॥ ३३८५॥

3386@1   अविरलविगलन्मदजल- कपोलपालीनिलीनमधुपकुलः ।
3386@2    उद्भिन्ननवश्मश्रु- श्रेणिरिव द्विपमुखो जयति ॥ ३३८६॥

3387@1   अविरलविलोलजलदः कुटजार्जुननीपसुरभिवनवातः ।
3387@2    अयमायातः कालो हन्त मृताः पथिकगेहिन्यः ॥ ३३८७॥

3388@1   अविरुद्धं सुखस्थं यो दुःखमार्गे नियोजयेत् ।
3388@2    जन्मजन्मान्तरे दुःखी स नरः स्यादसंशयम् ॥ ३३८८॥

3389@1   अविलम्बि सुवृत्तं च उदरं चातिपूजितम् ।
3389@2    नातिदीर्घं समं पृष्ठं किंचिच्च विनतं शुभम् ॥ ३३८९॥

3390@1   अविलम्बे कृत्यसिद्धौ मान्त्रिकैराप्यते यशः ।
3390@2    विलम्बे कर्मबाहुल्यं विख्याप्यावाप्यते धनम् ॥ ३३९०॥

3391@1   अविविक्तावतिस्तब्धौ स्तनावाढ्याविवादृतौ ।
3391@2    विविक्तावानतावेव दरिद्राविव गर्हितौ ॥ ३३९१॥

3392@1   अविवेकमतिर्नृपतिर्मन्त्री गुणवत्सु वक्रितग्रीवः ।
3392@2    यत्र खलाश्च प्रबलास्तत्र कथं सज्जनावसरः ॥ ३३९२॥

3393@1   अविवेकवृथाश्रमाविवार्थं क्षयलोभाविव संश्रितानुरागम् ।
3393@2    विजिगीषुमिवानयप्रमादाववसादं विशिखौ विनिन्यतुस्तम् ॥ ३३९३॥

3394@1   अविवेकि कुचद्वंद्वं हन्तु नाम जगत्त्रयम् ।
3394@2    श्रुतिप्रणयिनोरक्ष्णोरयुक्तं जनमारणम् ॥ ३३९४॥

3395@1   अविवेकिनि भूपाले नश्यन्ति गुणिनां गुणाः ।
3395@2    प्रवासरसिके कान्ते यथा साध्व्याः स्तनोन्नतिः ॥ ३३९५॥

3396@1   अविवेकिनि भूपे यः करोत्याशां समृद्धये ।
3396@2    यास्याम्यहमनेनेति करोत्याशां स मृद्धये ॥ ३३९६॥

3397@1   अविवेको हि सर्वेषाम् आपदां परमं पदम् ।
3397@2    विवेकरहितो लोके पशुरेव न संशयः ॥ ३३९७॥

3398@1   अविशदचलं नेत्रप्रान्तावलोकनमस्फुटं चकितचकिता वाचः स्पर्शः
क्वचिज्जनसंकुले ।
3398@2    इति तव मया प्रेमारम्भे य एव निरीक्षिताः कठिनमनसो दृष्टा भावास्त
एव विरज्यतः ॥ ३३९८॥

3399@1   अविशीर्णकान्तपात्रे नव्यदशे सुमुखि संभृतस्नेहे ।
3399@2    मद्गेहदीपकलिके कथमुपयातासि निर्वाणम् ॥ ३३९९॥

3400@1   अविशुद्धकुलोत्पन्ना देहार्पणजीविका शठाचरणा ।
3400@2    क्वाहं रूपाजीवा क्व भवन्तः श्लाघनीयजन्मगुणाः ॥ ३४००॥

3401@1   अविश्रान्तो वातो दहन इव सोयं जनयति प्रसक्तं सातत्याद् दलयति
कुलाद्रीनपि जलम् ।
3401@2    प्रसूते कृत्येषु व्यवसितिरनिर्व्यूढसुदृढा फलावाप्तिं लोके
प्रतिकलमसंभाव्यविभवाम् ॥ ३४०१॥

3402@1   अविश्रामं वहेद् भारं शीतोष्णं च न विन्दति ।
3402@2    ससंतोषस्तथा नित्यं त्रीणि शिक्षेत गर्दभात् ॥ ३४०२॥

3403@1   अविश्राममपाथेयम् अनालम्भमदेशकम् ।
3403@2    तमःकान्तारमध्वानं कथमेको गमिष्यसि ॥ ३४०३॥

3404@1   अविश्वसन् धूर्तधुरंधरोऽपि नरः पुरंध्रीपुरतोऽन्ध एव ।
3404@2    अशेषशिक्षाकुशलोऽपि काकः प्रतार्यते किं न पिकाङ्गनाभिः ॥ ३४०४॥

3405@1   अविश्वस्ता स्त्रियः सर्वा अधमोत्तममध्यमाः ।
3405@2    यः कश्चिद् विश्वसेत् तासां पश्चात्तापैः स दह्यते ॥ ३४०५॥

3406@1   अविश्वासं सदा तिष्ठेत् संधिना विग्रहेण च ।
3406@2    द्वैधीभावं समाश्रित्य पापे शत्रौ बलीयसि ॥ ३४०६॥

3407@1   अविश्वासविधानाय महापातकहेतवे ।
3407@2    पितापुत्रविरोधाय हिरण्याय नमोऽस्तु ते ॥ ३४०७॥

3408@1   अविषं विषमित्याहुर्ब्रह्मस्वं विषमुच्यते ।
3408@2    विषं हन्ति किलैकं च ब्रह्मस्वं पुत्रपौत्रकम् ॥ ३४०८॥

3409@1   अविसंवादको दक्षः कृतज्ञो मतिमानृजुः ।
3409@2    अपि संक्षीणकोशोऽपि लभते परिवारणम् ॥ ३४०९॥

3410@1   अविसंवादनं दानं समयस्याव्यतिक्रमः ।
3410@2    आवर्तयन्ति भूतानि सम्यक्प्रणिहिता च वाक् ॥ ३४१०॥

3411@1   अविसृष्टोऽपि सन् प्राज्ञः सर्वेण च समं व्रजेत् ।
3411@2    प्रविशेदप्यनाहूतस्त्वन्यदा भर्त्तुराज्ञया ॥ ३४११॥

3412@1   अविस्मृतोपकारः स्यान् न कुर्वीत कृतघ्नताम् ।
3412@2    हत्वोपकारिणं विप्रो नाडीजङ्घमधश्च्युतः ॥ ३४१२॥

3413@1   अवीरोऽपि चमूवीरसाहाय्येन द्विषो जयेत् ।
3413@2    चमूसाहाय्यशून्यानां जयश्रीर्व्याकुलायते ॥ ३४१३॥

3414@1   अवृत्तिं विनयो हन्ति हन्त्यनर्थं पराक्रमः ।
3414@2    हन्ति नितय्ं क्षमा क्रोधम् आचारो हन्त्यलक्षणम् ॥ ३४१४॥

3415@1   अवृत्तिकं त्यजेद् देशं वृत्तिं सोपद्रवां त्यजेत् ।
3415@2    त्यजेन् मायाविनं मित्रं धनं प्राणहरं त्यजेत् ॥ ३४१५॥

3416@1   अवृत्तिकं प्रभुं भृत्या अपुष्पं भ्रमरास्तरुम् ।
3416@2    अजलं च सरो हंसा मुञ्चन्त्यपि चिरोषितम् ॥ ३४१६॥

3417@1   अवृत्तिर्भयमन्त्यानां मध्यानां मरणाद् भयम् ।
3417@2    उत्तमानां तु मर्त्यानाम् अवमानात् परं भयम् ॥ ३४१७॥

3418@1   अवृत्तिव्याधिशोकार्तान् अनुवर्तेत शक्तितः ।
3418@2    आत्मवत्सततं पश्येद् अपि कीटपिपीलकाः ॥ ३४१८॥

3419@1   अवेक्ष्य स्वात्मानं विगुणमपरानिच्छति तथा फलत्येतन्नो चेद् विलपति
न सन्तीह गुणिनः ।
3419@2    निमार्ष्टुं शप्तुं वा परिभवितुमुद्यच्छति ततोऽप्यहो नीचे रम्या
सगुणविजिगीषा विधिकृता ॥ ३४१९॥

3420@1   अवेमव्यापाराकलनमतुरीस्पर्शमचिराद्
अनुन्मीलत्तन्तुप्रकरघटनायासमसकृत् ।
3420@2    विषीदत्पाञ्चालीविपदपनयैकप्रणयिनः पटानां निर्माणं
पतगपतिकेतोरवतु नः ॥ ३४२०॥

3421@1   अवैति तत्त्वं सदसत्त्वलक्षणं विना विशेषं विपरीतरोचनः ।
3421@2    यदृच्छया मत्तवदस्तचेतनो जनो जिनानां वचनात् पराङ्मुखः ॥ ३४२१॥

3422@1   अवैतु शास्त्राणि नरो विशेषतः करोतु चित्राणि तपांसि भावतः ।
3422@2    अतत्त्वसंसक्तमनास्तथापि नो विमुक्तिसौख्यं गतबाधमश्नुते ॥ ३४२२॥

3423@1   अवैमि चैनामनघेति किं तु लोकापवादो बलवान् मतो मे ।
3423@2    छाया हि भूमेः शशिनो मलत्वे- नारोपिता शुद्धिमतः प्रजाभिः ॥ ३४२३॥

3424@1   अवैमि ते सारमतः खलु त्वां कार्ये गुरुण्यात्मसमं नियोक्ष्ये ।
3424@2    व्यादिश्यते भूधरतामवेक्ष्य कृष्णेन देहोद्वहनाय शेषः ॥ ३४२४॥

3425@1   अवैमि पूतमात्मानं द्वयेनैव द्विजोत्तमाः ।
3425@2    मूर्ध्नि गङ्गाप्रपातेन धौतपादाम्भसा च वः ॥ ३४२५॥

3426@1   अवैमि सौभाग्यमदेन वञ्चितं तव प्रियं यश्चतुरावलोकिनः ।
3426@2    करोति लक्ष्यं चिरमस्य चक्षुषो न वक्त्रमात्मीयमरालपक्ष्मणः
॥ ३४२६॥

3427@1   अवैमि हंसावलयो वलक्षास्त्वत्कान्तिकीर्तेश्चपलाः पुलाकाः ।
3427@2    उड्डीय युक्तं पतिताः स्रवन्ती- वेशन्तपूरं परितः प्लवन्ते ॥ ३४२७॥

3428@1   अवैष्णवो हतो विप्रो हतं श्राद्धमदक्षिणम् ।
3428@2    अब्रह्मण्यं हतं क्षेत्रम् अनाचारं कुलं हतम् ॥ ३४२८॥

3429@1   अव्यक्तमक्षरमुपास्य बभूव कश्चित् स्वं लब्धवर्णमवगत्य
कृतार्थमानी ।
3429@2    सद्यस्त्रिभङ्गललितस्फुरणादमन्द- नन्दोत्थया जडतयैव वयं
कृतार्थाः ॥ ३४२९॥

3430@1   अव्यक्तादीनि भूतानि व्यक्तमध्यानि भारत ।
3430@2    अव्यक्तनिधनान्येव तत्र का परिदेवना ॥ ३४३०॥

3431@1   अव्ययवतोऽपि धनिनः स्वजनसहस्रं भवेत् पदस्थस्य ।
3431@2    भ्रष्टधनस्य हि सततं बन्धुरपि मुखं न दर्शयति ॥ ३४३१॥

3432@1   अव्यये व्ययमायाति व्यये याति सुविस्तरम् ।
3432@2    अपुर्वः कोऽपि भाण्डारस्तव भारति दृश्यते ॥ ३४३२॥

3433@1   अव्यवसायिनमलसं दैवपरं सहसाच्च परिहीणम् ।
3433@2    प्रमदेव हि वृद्धपतिं नेच्छत्यवगूहितुं लक्ष्मीः ॥ ३४३३॥

3434@1   अव्यवस्थितचित्तस्य प्रसादोऽपि भयंकरः ।
3434@2    व्यवस्थितप्रसन्नात्मा कुपितोऽप्यभयंकरः ॥ ३४३४॥

3435@1   अव्यवस्थितवृत्तानाम् अभिन्नश्रुतिचक्षुषाम् ।
3435@2    अधर्मार्जितभोगानाम् आशीरप्यहितोचिता ॥ ३४३५॥

3436@1   ॥। ॥। ॥। ॥। ॥। ॥। ।
3436@2    अव्यवस्थौ हि दृश्येते युद्धे जयपराजयौ ॥ ३४३६॥

3437@1   अव्याकरणमधीतं भिन्नद्रोण्या तरङ्गिणीतरणम् ।
3437@2    भेषजमपथ्यसहितं त्रयमिदमकृतं वरं न कृतम् ॥ ३४३७॥

3438@1   ॥। ॥। ॥। ॥। ॥। ॥। ।
3438@2    अन्याक्षेपो भविष्यन्त्याः कार्यसिद्धेर्हि लक्षणम् ॥ ३४३८॥

3439@1   अव्याख्येयां वितरति परां प्रीतिमन्तर्निमग्ना कण्ठे लग्ना हरति नितरां
यान्तरध्वान्तजालम् ।
3439@2    तां द्राक्षाद्यैरपि बहुमतां माधुरीमुद्गिरन्तीं कृष्णेत्याख्यां कथय
रसने यद्यसि त्वं रसज्ञा ॥ ३४३९॥

3440@1   अव्याजसुन्दरमनुत्तरमप्रमेयम् अप्राकृतं परममङ्गलमङ्घ्रिपद्मम् ।
3440@2    संदर्शयेदपि सकृद्भवती दयार्द्रा द्रष्टास्मि केन तदहं तु
विलोचनेन ॥ ३४४०॥

3441@1   अव्याजसुन्दरीं तां विज्ञानेन ललितेन योजयता ।
3441@2    परिकल्पितो विधात्रा बाणः कामस्य विषदिग्धः ॥ ३४४१॥

3442@1   अव्यात् स वो यस्य निसर्गवक्रः स्पृशत्यधिज्यस्मरचापलीलाम् ।
3442@2    जटापिनद्धोरगराजरत्न- मरीचिलीढोभयकोटिरिन्दुः ॥ ३४४२॥

3443@1   अव्यात् स्वर्लोकचूडामणिपटलशिखाश्रेणिशोणीकृताङ्घ्रिः क्षोणीभारं
विनेतुं जठरजुषि जगद्बान्धवे देवकी वः ।
3443@2    राज्ञामुद्दामदोष्णां रणशिरसि रणत्कीकसच्छेदभीमाः शस्त्राणां
खण्णकाराः प्रतिहतिगुरवो यच्छ्रुतेर्दोहदोऽभूत् ॥ ३४४३॥

3444@1   अव्याद् वो वज्रसारस्फुरदुरुनखरक्रूरचक्रक्रमाग्र-
प्रोद्भिन्नेन्द्रारिवक्षःस्थलगलदसृगासारकाश्मीरगौरः ।
3444@2    प्रस्फूर्जत्केशराग्रग्रथितजलधरश्रेणिनीलाब्जमाल्यः सूर्याचन्द्रावतंसो
नरहरिरसमाबद्धश‍ृङ्गारलीलः ॥ ३४४४॥

3445@1   अव्याद् वो वलिताङ्घ्रिपातविचलद्भूगोलहेलोन्मुख-
भ्राम्यद्दिक्करिकल्पितानुकरणो नृत्यन् गणग्रामणीः ।
3445@2    यस्योद्दण्डितशुण्डपुष्करमरुद्व्याकृष्टसृष्टं
मुहुस्ताराचक्रमुदक्तशीकरपृषल्लीलामिवाभ्यस्यति ॥ ३४४५॥

3446@1   अव्याद् वो वामनो यस्य कौस्तुभप्रतिबिम्बिता ।
3446@2    कौतुकालोकिनी जाता जाठरीव जगत्त्रयी ॥ ३४४६॥

3447@1   अव्याधिगात्रमनुकूलतरं कलत्रं वेश्म प्रसिद्धविभवं निशिता च
विद्या ।
3447@2    श्लाघ्यं कुलं चरमकालगतिः समर्थो मातुः कटाक्षपरिणामविभूतयस्ते
॥ ३४४७॥

3448@1   अव्याधिजं कटुकं शीर्षरोगं पापानुबन्धं परुषं तीक्ष्णमुग्रम् ।
3448@2    सतां पेयं यन्न पिबन्त्यसन्तो मन्युं महाराज पिब प्रशाम्य ॥ ३४४८॥

3449@1   अव्याधिना शरीरेण मनसा च निराधिना ।
3449@2    पूरयन्नर्थिनामाशां त्वं जीव शरदां शतम् ॥ ३४४९॥

3450@1   अव्यापरेषु व्यापारं यो नरः कर्तुमिच्छति ।
3450@2    स एव निधनं याति कीलोत्पटीव वानरः ॥ ३४५०॥

3451@1   अव्यापाररता वसन्तसमये ग्रीष्मे व्यवायप्रियाः सक्ताः प्रमृषि पल्वलाम्भसि
नवे कूपोदकद्वेषिणः ।
3451@2    कट्वम्लोष्णरताः शरद्यधिभुजो हेमन्तनिद्रालसाः
स्वैर्दोषैरपचीयमानवपुषो नश्यन्तु ते शत्रवः ॥ ३४५१॥

3452@1   अव्याहति न शक्या गौर्विना दण्डेन रक्षितुम् ।
3452@2    इति प्रत्येति मुग्धोऽपि वल्लवः किमु राजकम् ॥ ३४५२॥

3453@1   अव्याहृतं व्याहृताच्छ्रेय आहुः सत्यं वदेद् व्याहृतं तद्द्वितीयम् ।
3453@2    प्रियं वदेद् व्याहृतं तत्तृतीयं धर्म्यं वदेद् व्याहृतं
तच्चतुर्थम् ॥ ३४५३॥

3454@1   अव्युत्पन्नस्वभावानां नारीणमिव सांप्रतम् ।
3454@2    सीत्काराचार्यकं कर्तुम् अयं प्राप्तो हिमागमः ॥ ३४५४॥

3455@1   अव्युत्पन्ने श्रोतरि वक्तृत्वमनर्थकं पुंसाम् ।
3455@2    नेत्रविहीने भर्तरि लावण्यमनर्थकं स्त्रीणाम् ॥ ३४५५॥

3456@1   अव्रतस्यापि ते धर्मः कार्य एवान्तरान्तरा ।
3456@2    मेधीभूतोऽपि हि भ्राम्यन् घासग्रासं करोति गौः ॥ ३४५६॥

3457@1   अशक्तः सततं साधुः कुरूपा च पतिव्रता ।
3457@2    व्याधितो देवभक्तश्च निर्धना ब्रह्मचारिणः ॥ ३४५७॥

3458@1   अशक्तस्तस्करः साधुः कुरूपा चेत् पतिव्रता ।
3458@2    रोगी च देवताभक्तो वृद्धा वेश्या तपस्विनी ॥ ३४५८॥

3459@1   अशक्तस्तु भवेत् साधुर्ब्रह्मचारी व निर्धनः ।
3459@2    व्याधितो देवभक्तश्च वृद्धा नारी पतिव्रता ॥ ३४५९॥

3460@1   अशक्ताः शक्तिमात्मीयां श्लाघन्ते ये च दुर्जनाः ।
3460@2    ते भवन्त्युपहासाय महतामेव संनिधौ ॥ ३४६०॥

3461@1   अशक्ते रौद्रतातैक्ष्ण्यं तीव्रपापेषु धीरता ।
3461@2    छद्मधीर्वाचि पारुष्यं नीचानां शौर्यमीदृशम् ॥ ३४६१॥

3462@1   अशक्तैर्बलिनः शत्रोः कर्तव्यं प्रपलायनम् ।
3462@2    संश्रितव्योऽथवा दुर्गो नान्या तेषां गतिर्भवेत् ॥ ३४६२॥

3463@1   अशक्तो यः क्षान्तिं सततमपकारिण्यपि जने विधत्ते सोऽवश्यं भुजग
इव दंष्ट्राविरहितः ।
3463@2    प्रभुः सत्यां शक्तौ क्षमत इह यस्मात् सुचरितः स तेजस्वी
लोकद्वितयविजिगीषुर्विजयते ॥ ३४६३॥

3464@1   अशक्नुवन् सोढुमधीरलोचनः सहस्ररश्मेरिव यस्य दर्शनम् ।
3464@2    प्रविश्य हेमाद्रिगुहागृहान्तरं निनाय बिभ्यद् दिवसानि कौशिकः ॥ ३४६४॥

3465@1   अशक्यं नारभेत् प्राज्ञः अकार्यं नैव कारयेत् ।
3465@2    असत्यं नैव वक्तव्यम् आलस्यं नैव कारयेत् ॥ ३४६५॥

3466@1   अशक्यं नारभेत् प्राज्ञो अकार्यं नैव कारयेत् ।
3466@2    यथादेशगतं धर्मं यथाकालं च जीवयेत् ॥ ३४६६॥

3467@1   अशक्यः सहसा राजन् भावो वेत्तुं परस्य वै ।
3467@2    अन्तःस्वभावैर्गीतैस्तैर्नैपुण्यं पश्यता भृशम् ॥ ३४६७॥

3468@1   अशक्यारम्भवृत्तीनां कुतः क्लेशादृते फलम् ।
3468@2    आकाशमास्वादयतः कुतस्तु कवलग्रहः ॥ ३४६८॥

3469@1   अशङ्कितमतिः स्वस्थो न शठः परिसर्पति ।
3469@2    न चास्य दुष्टा वाक् चापि तस्मान् नास्तीह संशयः ॥ ३४६९॥

3470@1   अशङ्कितेभ्यः शङ्केत शङ्कितेभ्यश्च सर्वशः ।
3470@2    अशङ्क्याद्भयमुत्पन्नम् अपि मूलं निकृन्तति ॥ ३४७०॥

3471@1   अशङ्क्यमपि शङ्केत नित्यं शङ्केत शङ्कितात् ।
3471@2    भयं हि शङ्किताज्जातं समूलमपि कृन्तति ॥ ३४७१॥

3472@1   अशठमलोलमजिह्मं त्यागिनमनुरागिणं विशेषज्ञम् ।
3472@2    यदि नाश्रयति नरं श्रीः श्रीरेव हि वञ्चिता तत्र ॥ ३४७२॥

3473@1   अशठहृदयः कृतज्ञः सानुक्रोशः स्थितः सतां मार्गे ।
3473@2    अपरापवादकर्मा शुचिकर्मरतः स खल्वार्यः ॥ ३४७३॥

3474@1   अशनं मे वसनं मे जाया मे बन्धुवर्गो मे ।
3474@2    इति मे मे कुर्वाणं कालवृको हन्ति पुरुषाजम् ॥ ३४७४॥

3475@1   अशनं वसनं वासो यस्य काश्याममार्गतः ।
3475@2    कीकटेन समा काशी गङ्गाप्यङ्गारवाहिनी ॥ ३४७५॥

3476@1   अशनमात्रकृतज्ञतया गुरोर्न पिशुनोऽपि शुनो लभते तुलाम् ।
3476@2    अपि बहूपकृते सखिता खले न खलु खेलति खे लतिका यथा ॥ ३४७६॥

3477@1   अशनादिन्द्रियाणीव स्युः कार्याण्यखिलान्यपि ।
3477@2    एतस्मात् कारणाद् वित्तं सर्वसाधनमुच्यते ॥ ३४७७॥

3478@1   अशनैरशनैर्बाल्ये यौवने घस्मरात् स्मरात् ।
3478@2    कल्यवैकल्यतः शेषे स्फुटं नष्टं वयो नृणाम् ॥ ३४७८॥

3479@1   अशरणशरणप्रमोदभूतैर्वनतरुभिः क्रियमाणचारुकर्म ।
3479@2    हृदयमिव दुरात्मनामगुप्तं नवमिव राज्यमनिर्जितोपभोग्यम् ॥ ३४७९॥

3480@1   अशर्मदहनज्वलत्कटुकटाक्षरूक्षेक्षण- क्षणक्षपितशात्रवे जयति
सिन्धुराधीश्वरे ।
3480@2    वयं न बहु मन्महे निजभुजानमद्गाण्डिव-
च्युतास्त्रशिखिताण्डवज्वलितखाण्डवं पाण्डवम् ॥ ३४८०॥

3481@1   अशस्त्रं पुरुषं हत्वा नरः संजायते खरः ।
3481@2    कृमिः स्त्रीवधकर्त्ता च बालहन्ता च जायते ॥ ३४८१॥

3482@1   अशस्त्रपूतमव्याजं पुरुषाङ्गोपकल्पितम् ।
3482@2    विक्रीयते महामांसं गृह्यतां गृह्यतामिदम् ॥ ३४८२॥

3483@1   अशान्तहुतभुक्षिखाकवलितं जगन्मन्दिरं सुखं
विषमवातभुग्नसनवच्चलं कामजम् ।
3483@2    जलस्थशशिचञ्चला भुवि विलोक्य लोकस्थितिं विमुञ्चत जनाः सदा
विषयमूर्छनां तत्त्वतः ॥ ३४८३॥

3484@1   अशान्तान्तस्तृष्णा धनलवणवारिव्यतिकरैर्गतच्छायः
कायश्चिरविरसरूक्षाशनतया ।
3484@2    अनिद्रा मन्दोऽग्निर्नृपसलिलचौरानलभयात् कदर्याणां कष्टं
स्फुटमधनकष्टादपि परम् ॥ ३४८४॥

3485@1   अशाश्वतमिदं सर्वं चिन्त्यमानं हि भारत ।
3485@2    कदलीसंनिभो लोकः समो ह्यस्य न विद्यते ॥ ३४८५॥

3486@1   अशासंस्तस्करान् यस्तु बलिं गृह्णाति पार्थिवः ।
3486@2    तस्य प्रक्षुभ्यते राष्ट्रं स्वर्गाच्च परिहीयते ॥ ३४८६॥

3487@1   अशास्त्रचक्षुनृपतिरन्ध इत्यभिधीयते ।
3487@2    वरमन्धो न चक्षुष्मान् मदादाक्षिप्तसत्पथः ॥ ३४८७॥

3488@1   अशास्त्रविदुषां तेषां न कार्यमहितं वचः ।
3488@2    अर्थशास्त्रानभिज्ञानां विपुलां श्रियमिच्छताम् ॥ ३४८८॥

3489@1   अशिक्षितानां काव्येषु शास्त्राभ्यासो निरर्थकः ।
3489@2    किमस्त्यनुपनीतस्य वाजपेयादिभिर्मखैः ॥ ३४८९॥

3490@1   अशिथिलपरिस्पन्दः कुन्दे तथैव मधुव्रतो नयनसुहृदो वृक्षाश्चैते
न कुड्मलशालिनः ।
3490@2    दलति कलिका चौती नास्मिंस्तथा मृगचक्षुषाम् अथ च हृदये
मानग्रन्थिः स्वयं शिथिलायते ॥ ३४९०॥

3491@1   अशिथिलमपरावसज्य कण्ठे दृढपरिरब्धबृहद्बहिः स्तनेन ।
3491@2    हृषिततनुरुहा भुजेन भर्तुर्मृदुममृदु व्यतिविद्धमेकबाहुम् ॥ ३४९१॥

3492@1   अशिराः पुरुषः कार्यो ललाटे ब्रह्मघातिनः ।
3492@2    असम्भाष्यश्च कर्तव्यस्तन् मनोरनुशासनम् ॥ ३४९२॥

3493@1   राजा स्तेनेन गन्तव्यो मुक्तकेशेन धावता ।
3493@2    आचक्षाणेन तत् स्तेयम् एवंकर्मास्मि शाधि माम् ॥ ३४९३॥

3494@1   अशिष्यं शास्ति यो राजन् यश्च शून्यमुपासते ।
3494@2    कदर्यं भजते यश्च तमाहुर्मूढचेतसम् ॥ ३४९४॥

3495@1   अशीतास्तरणो माघे फाल्गुने पशुपक्षिणौ ।
3495@2    चैत्रे जलचराः सर्वे वैशाखे नरवानरौ ॥ ३४९५॥

3496@1   अशीतेनाम्भसा स्नानं पयःपानं वराः स्त्रियः ।
3496@2    एतद्वो मानुषाः पथ्यं स्निग्धमुष्णं च भोजनम् ॥ ३४९६॥

3497@1   अशीमहि वयं भिक्षाम् आशावासो वसीमहि ।
3497@2    शयीमहि महीपृष्ठे कुर्वीमहि किमीश्वरैः ॥ ३४९७॥

3498@1   अशीला भिन्नमर्यादा नित्यसंकीर्णमैथुनाः ।
3498@2    अल्पायुषो भवन्तीह तथा निरयगामिनः ॥ ३४९८॥

3499@1   अशुचितानिलयं प्रलयं श्रियाम् अयशसां विभवं प्रभवं रुजाम् ।
3499@2    सुकृतनिर्दलनं चलनं धृतेः परिहरेत् परवल्लभया रतम् ॥ ३४९९॥

3500@1   अशुचिर्वचनाद् यस्यशुचिर्भवति पूरुषः ।
3500@2    शुचिश्चैवाशुचिः सद्यः कथं राजा न दैवतम् ॥ ३५००॥

3501@1   अशुचीक्षणेऽश्रुपाते कलहे श्वासकासयोः ।
3501@2    रथ्याप्रसर्पणेऽभ्यङ्गे क्षुते नर्मण्युपस्पृशेत् ॥ ३५०१॥

3502@1   अशुद्धप्रकृतौ राज्ञि जनता नानुरज्यते ।
3502@2    यथा गृध्रसमासन्नः कलहंसः समाचरेत् ॥ ३५०२॥

3503@1   अशुद्धा तु भवेन् नारी यावच्छल्यं न मुञ्चति ।
3503@2    निःसृते तु ततः शल्ये रजसा शुध्यते ततः ॥ ३५०३॥

3504@1   अशुद्धीनां तु सर्वासाम् आलयाः कुत्सिताः स्त्रियः ।
3504@2    सदा शौचं न कुर्वन्ति भुञ्जतेऽन्नं तथाविधाः ॥ ३५०४॥

3505@1   अशुभपुषि कलावप्यप्रमत्ताः स्वधर्माद् अनुदिनमुपकारानाचरन्ते बुधानाम् ।
3505@2    बहुजनपरिपुष्टा बद्धदीक्षास्त एते तनुसुखमपि हित्वा तन्वते राजसेवाम्
॥ ३५०५॥

3506@1   अशुभोदये जनानां नश्यति बुद्धिर्न विद्यते रक्षा ।
3506@2    सुहृदोऽपि सन्ति रिपवो विषमविषं जायतेऽप्यमृतम् ॥ ३५०६॥

3507@1   अश‍ृण्वन्नपि बोद्धव्यो मन्त्रिभिः पृथिवीपतिः ।
3507@2    यथा स्वदोषनाशाय विदुरेणाम्बिकासुतः ॥ ३५०७॥

3508@1   अशेषचक्षुःश्रवणं प्रतिकूलो भवन्नपि ।
3508@2    विनतानन्दहेतुर्यः स पुमानाप्तनन्दनः ॥ ३५०८॥

3509@1   अशेषदोषापगमप्रकाश- मित्रागमोत्साहमहोत्सवार्हम् ।
3509@2    विकासशोभां जनयत्यजस्रं धनं जनानां दिनमम्बुजानाम् ॥ ३५०९॥

3510@1   अशेषलङ्कापतिसैन्यहन्ता श्रीरामसेवाचरणैककर्ता ।
3510@2    अनेकदुःखाहतलोकगोप्ता त्वसौ हनूमांस्तव सौख्यकर्ता ॥ ३५१०॥

3511@1   अशेषविघ्नप्रतिषेधदक्ष- मन्त्राक्षतानामिव दिङ्मुखेषु ।
3511@2    विक्षेपलीला करशीकराणां करोतु वः प्रीतिमिभाननस्य ॥ ३५११॥

3512@1   अशोकनिर्भर्त्सितपद्मरागम् आकृष्टहेमद्युतिकर्णिकारम् ।
3512@2    मुक्ताकलापीकृतसिन्दुवारं वसन्तपुष्पाभरणं वहन्ती ॥ ३५१२॥

3513@1   अशोके शोकार्तः किमसि बकुलेऽप्याकुलमना निरानन्दः कुन्दे सह च
सहकारैर्न रमसे ।
3513@2    कुसुम्भे विश्रम्भं यदिह भजसे कण्टकशतैरसंदिग्धं दग्धभ्रमर
भवितासि क्षतवपुः ॥ ३५१३॥

3514@1   अशोच्यः शोचते शोच्यं किं वा शोच्यो न शोच्यते ।
3514@2    कश्च कस्येह शोच्योऽस्ति देहेऽस्मिन् बुद्बुदोपमे ॥ ३५१४॥

3515@1   अशोच्यानन्वशोचस्त्वं प्रज्ञावादांश्च भाषसे ।
3515@2    गतासूनगतासूंश्च नानुशोचन्ति पण्डिताः ॥ ३५१५॥

3516@1   अशोच्यानीह भूतानि यो मूढस्तानि शोचति ।
3516@2    तद्दुःखाल्लभते दुःखं द्वावनर्थौ निषेवते ॥ ३५१६॥

3517@1   अशोच्यो निर्धनः प्राज्ञोऽशोच्यः पण्डितबान्धवः ।
3517@2    अशोच्या विधवा नारी पुत्रपौत्रप्रतिष्ठिता ॥ ३५१७॥

3518@1   अश्नाति यः संस्कुरुते निहन्ति ददाति गृह्णात्यनुमन्यते च ।
3518@2    एते षडप्यत्र विनिन्दनीया भ्रमन्ति संसारवने निरन्तम् ॥ ३५१८॥

3519@1   अश्नाति यो मांसमसौ विधत्ते वधानुमोदं त्रसदेहभाजाम् ।
3519@2    गृह्णाति रेपांसि ततस्तपस्वी तेभ्यो दुरन्तं भवमेति जन्तुः ॥ ३५१९॥

3520@1   अश्नाभ्याच्छादयामीति प्रापश्यन् पापपूरुषः ।
3520@2    नामर्षं कुरुते यस्तु पुरुषः सोऽधमः स्मृतः ॥ ३५२०॥

3521@1   अश्नीत पिबत खादत जाग्रत संविशत तिष्ठत वा ।
3521@2    सकृदपि चिन्तयताह्नः सावधिको देहबन्ध इति ॥ ३५२१॥

3522@1   अश्मना साधयेल्लोहं लोहेनाश्मानमेव च ।
3522@2    बिल्बानिव करे बिल्वैर्म्लेच्छान् म्लेच्छैः प्रसाधयेत् ॥ ३५२२॥

3523@1   अश्मातकस्य वामे बदरी वा दृश्यतेऽहिनिलयो वा ।
3523@2    षड्भिरुदग्वास्य करैः सार्धे पुरुषत्रये तोयम् ॥ ३५२३॥

3524@1   अश्मानमप्युपायेन लोहं वा जरयेन् नरः ।
3524@2    न तु कश्चिद् उपायोऽस्ति ब्रह्मस्वं येन जीर्यते ॥ ३५२४॥

3525@1   अश्माप्यहृदयो यस्य गुणसारं परीक्षते ।
3525@2    उचितैव सुवर्णस्य तस्याग्निपतने रुचिः ॥ ३५२५॥

3526@1   अश्रद्धया हुतं दत्तं तपस्तप्तं कृतं च यत् ।
3526@2    असदित्युच्यते पार्थ न च तत् प्रेत्य नो इह ॥ ३५२६॥

3527@1   अश्रद्धादर्शनं भान्तिर्दुःखं च त्रिविधं ततः ।
3527@2    दौर्मनस्यमयोग्येषु विषयेषु च योगता ॥ ३५२७॥

3528@1   अश्रद्धेयं न वक्तव्यं प्रत्यक्षमपि यद् भवेत् ।
3528@2    यथा वानरसंगीतं तथैव प्लवते शिला ॥ ३५२८॥

3529@1   अश्रान्तं दृढयन्त्रणेन
कुचयोरत्यक्तकाठिन्ययोराबद्धस्फुटमण्डलोन्नतिमिलच्चोलं विमुच्योरसः ।
3529@2    नीवीविच्छुरितं विधाय तममुं वामस्तनालम्बिनीं वेणीं पाणिनखाञ्चलैः
शिथिलयत्याक्रम्य पीठं पदा ॥ ३५२९॥

3530@1   अश्रान्तविश्राणितयज्ञयूप- स्तम्भावलीर्द्रागवलम्बमानः ।
3530@2    यस्य स्वभावाद् भुवि संचचार कालक्रमादेकपदोऽपि धर्मः ॥ ३५३०॥

3531@1   अश्रान्तश्रुतिपाठपूतरसनाविर्भूतभूरिस्तवा-
जिह्मब्रह्ममुखौघविघ्नितनवस्वर्गक्रियाकेलिना ।
3531@2    पूर्वं गाधिसुतेन सामिघटिता मुक्ता नु मन्दाकिनी
यत्प्रासाददुकूलवल्लिरनिलान्दोलैरखेलद्दिवि ॥ ३५३१॥

3532@1   अश्रान्तिर्बन्धुतां धत्ते कष्टं नष्टस्य नश्वरः ।
3532@2    स्कन्धेन पङ्गुना पङ्गुर्नहि वर्त्मनि नीयते ॥ ३५३२॥

3533@1   अश्रावि भूमिपतिभिः क्षणवीतनिद्रैरश्नन् पुरो हरितकं मुदमादधानः ।
3533@2    ग्रीवाग्रलोलकलकिङ्किणिकानिनाद- मिश्रं दधद्दशनचर्चुरशब्दमश्वः
॥ ३५३३॥

3534@1   अश्रुच्छलेन सुदृशो हुतपावकधूमकलुषाक्ष्याः ।
3534@2    अप्राप्य मानमङ्गे विगलति लावण्यवारिपूर इव ॥ ३५३४॥

3535@1   अश्रुतमिव खलजल्पितम् अदृष्टमिव गुरुमुखेन्दुमालिन्यम् ।
3535@2    अगणितनिजापमानं भामिनि भवदर्थमच्युतः सहते ॥ ३५३५॥

3536@1   अश्रुतश्च समुन्नद्धो दरिद्रश्च महामनाः ।
3536@2    अर्थाश्चाकर्मणा प्रेप्सुर्मूढ इत्युच्यते बुधैः ॥ ३५३६॥

3537@1   अश्रुभिः पाद्यमाकल्प्य प्रणीय हृदयासनम् ।
3537@2    उपेते दयिते कान्ता परिष्वङ्गमुपानयत् ॥ ३५३७॥

3538@1   अश्वं नैव गजं नैव व्याघ्रं नैव च नैव च ।
3538@2    अजापुत्रं बलिं दद्याद् देवो दुर्बलघातकः ॥ ३५३८॥

3539@1   अश्वं स्नातं गजं मत्तं वृषभं काममोहितम् ।
3539@2    शूद्रमक्षरसंयुक्तं दूरतः परिवर्जयेत् ॥ ३५३९॥

3540@1   अश्वः शस्त्रं शास्त्रं वीणा वाणी नरश्च नारी च ।
3540@2    पुरुषविशेषं प्राप्ता भवन्त्ययोग्याश्च योग्याश्च ॥ ३५४०॥

3541@1   अश्वः सुप्तो गजो मत्तो गावः प्रथमसूतिकाः ।
3541@2    अन्तःपुरगतो राजा दूरतः परिवर्जयेत् ॥ ३५४१॥

3542@1   अश्वगन्धापलं त्रिंशच्चूर्णयित्वा विचक्षणः ।
3542@2    वृद्धदारुकचूर्णेन समभागं च कारयेत् ॥ ३५४२॥

3543@1   अश्वत्थचलपत्राग्रलीनतोयकणोपमे ।
3543@2    स्थिराशा जीविते यस्य तत्समो नास्त्यचेतनः ॥ ३५४३॥

3544@1   अश्वत्थमेकं पिचुमन्दमेकं न्यग्रोधमेकं दश चिञ्चिणीकाः ।
3544@2    कपित्थबिल्वामलकत्रयं च पञ्चाम्रवापी नरकं न पश्येत् ॥ ३५४४॥

3545@1   अश्वत्थस्य महत्त्वं को ननु वक्तुं नरः प्रभवेत् ।
3545@2    सवितरि यत्रालक्ष्मीर्मन्दे लक्ष्मीरमन्दास्ते ॥ ३५४५॥

3546@1   अश्वत्थामा बलिर्व्यासो हनूमांश्च विभीषणः ।
3546@2    कृपः परशुरामश्च सप्तैते चिरजीविनः ॥ ३५४६॥

3547@1   अश्वत्थामा हत इति युधि गिरमनृतां युधिष्ठिरोऽवादीत् ।
3547@2    पुनरनुतापमवापत् पापं कृत्वानुतप्येत ॥ ३५४७॥

3548@1   अश्वपृष्ठं गजस्कन्धो नारीणां च पयोधरः ।
3548@2    दन्तधावनशस्त्रं च यथा स्थूलं तथा सुखम् ॥ ३५४८॥

3549@1   अश्वप्रशंसा विख्याता धनुर्वेदस्ततःपरम् ।
3549@2    गान्धर्वशास्त्रमपरं वृक्षायुर्वेद एव च ॥ ३५४९॥

3550@1   अश्वप्लुतं वासवगर्जितं च स्त्रीणां च चित्तं पुरुषस्य भाग्यम् ।
3550@2    अवर्षणं चाप्यतिवर्षणं च देवो न जानाति कृतो मनुष्यः ॥ ३५५०॥

3551@1   अश्वमध्ये कृतरवा शिवा युद्धप्रपञ्चकृत् ।
3551@2    शिवा सप्तस्वरा ग्राह्या बहुशब्दाश्च निष्फलाः ॥ ३५५१॥

3552@1   अश्वमेधसहस्रं च सत्यं च तुलया धृतम् ।
3552@2    अत्यरिच्यत सत्यं च इति वेदविदो विदुः ॥ ३५५२॥

3553@1   अश्वमेधसहस्रं च सत्यं च तुलया धृतम् ।
3553@2    अश्वमेधसहस्राद्धि सत्यमेव विशिष्यते ॥ ३५५३॥

3554@1   अश्वमेधसहस्रं च सत्यं च तुलया धृतम् ।
3554@2    तुलयित्वा तु पश्यामि सत्यमेवातिरिच्यते ॥ ३५५४॥

3555@1   अश्वमेधसहस्रं च सत्यं च तुलया धृतम् ।
3555@2    नाभिजानामि यद्यस्य सत्यस्यार्धमवाप्नुयात् ॥ ३५५५॥

3556@1   अश्वमेधसहस्रस्य फलं सत्यं तुलान्तरे ।
3556@2    धृत्वा संलोड्यते राजन् सत्ये भवति गौरवम् ॥ ३५५६॥

3557@1   अश्वमेधसहस्राणां सहस्रं यः समाचरेत् ।
3557@2    नासौ पदमवाप्नोति मद्भक्तैर्यदवाप्यते ॥ ३५५७॥

3558@1   अश्वयानं गजं मत्तं गावश्चैव प्रसूतिकाः ।
3558@2    तथा चान्तःपुरे दासीं दूरतः परिवर्जयेत् ॥ ३५५८॥

3559@1   अश्वशालां समासाद्य यदान्तर्मधुमक्षिकाः ।
3559@2    मधुजालं प्रबध्नन्ति म्रियन्तेऽश्वास्तदा ध्रुवम् ॥ ३५५९॥

3560@1   अश्वस्य लक्षणं वेगो मदो मातङ्गलक्षणम् ।
3560@2    चातुर्यं लक्षणं नार्या उद्योगः पुरुषलक्षणम् ॥ ३५६०॥

3561@1   अश्वानां च पताकानां बालानां पण्ययोषिताम् ।
3561@2    विदूषकपटानां च चापल्यमतिमण्डनम् ॥ ३५६१॥

3562@1   अश्वा नागाः स्यन्दनानां च सङ्घा मन्त्राः सिद्धा दैवतं चानुकूलम् ।
3562@2    एतान्याहुः साधनानि स्म राज्ञां येभ्यश्चेयं बुद्धिरुत्कृष्यते मे ॥ ३५६२॥

3563@1   अश्वा यस्य जयस्तस्य यस्याश्वास्तस्य मेदिनी ।
3563@2    अश्वा यस्य यशस्तस्य यस्याश्वास्तस्य काञ्चनम् ॥ ३५६३॥

3564@1   अश्वारूढं पयःपानं गजारूढं तु मैथुनम् ।
3564@2    शिबिकीमर्दनं चैव पादचारी तु भोजनम् ॥ ३५६४॥

3565@1   अश्वारूढं यतिं दृष्ट्वा खट्वारूढां रजस्वलाम् ।
3565@2    सकेशां विधवां दृष्ट्वा सचैलं स्नानमाचरेत् ॥ ३५६५॥

3566@1   अश्वाश्चतुष्कोटिमिता लक्षाण्येकादशैव च ।
3566@2    सप्तत्रिंशत्सहस्राणि तथा शतचतुष्टयम् ॥ ३५६६॥

3567@1   सप्ततिश्चैव संख्याताः प्रोच्यन्ते पत्तयस्ततः ।
3567@2    षट्कोट्योऽशीतिलक्षाणि पञ्चाधिकमितानि च ॥ ३५६७॥

3568@1   द्विषष्टि च सहस्राणि तथा शतचतुष्टयम् ।
3568@2    पञ्चाशदिति संख्याता महाक्षौहिनिका बुधैः ॥ ३५६८॥

3569@1   अश्विनीमैत्ररेवत्यो मृगो मूलं पुनर्वसुः ।
3569@2    पुष्यो ज्येष्ठा तथा हस्तः प्रस्थाने श्रेष्ठ उच्यते ॥ ३५६९॥

3570@1   अश्विनी सूयते वत्सं कामधेनुस्तुरंगमम् ।
3570@2    तथैव सागरो वह्निं यथा राजा तथा प्रजा ॥ ३५७०॥

3571@1   अश्वीये यमवाहनस्य नकुलस्याशीविषाणां कुले मार्जारस्य च मूषकेषु
घटते या प्रीतिरात्यन्तिकी ।
3571@2    क्षीणेऽर्थे विधुरेषु बन्धुषु दृढे लोकापवादे शनैर्ज्ञेया कामिजनेषु
सैव गणिकावर्गस्य नैसर्गिकी ॥ ३५७१॥

3572@1   अश्वे जवो वृषे धौर्यं मणौ कान्तिः क्षमा नृपे ।
3572@2    हावभावौ च वेश्यायां गायके मधुरस्वरः ॥ ३५७२॥

3573@1   दातृत्वं धनिके शौर्यं सैनिके बहुदुग्धता ।
3573@2    गोषु दमस्तपस्विषु विद्वत्सु वावदूकता ॥ ३५७३॥

3574@1   सभ्येष्वपक्षपातस्तु तथा साक्षिषु सत्यवाक् ।
3574@2    अनन्यभक्तिर्भृत्येषु सुहितोक्तिश्च मन्त्रिषु ॥ ३५७४॥

3575@1   मौनं मूर्खेषु च स्त्रीषु पातिव्रत्यं सुभूषणम् ।
3575@2    महादुर्भूषणं चैतद् विपरीतममीषु च ॥ ३५७५॥

3576@1   अश्वैर्यानं यानं स्त्रीभिर्लीलैव प्रोच्यते लीला ।
3576@2    मांसां भुक्तं भुक्तं चान्यद् अयानमलीलाभुक्तम् ॥ ३५७६॥

3577@1   अष्टकुलाचलसप्तसमुद्रा ब्रह्मपुरंदरदिनकररुद्राः ।
3577@2    न त्वं नाहं नायं लोकस्तदपि किमर्थं क्रियते शोकः ॥ ३५७७॥

3578@1   अष्टधा देवतायोनिस्तिर्यग्योनिश्च पञ्चधा ।
3578@2    एकधा मानुषी योनिरिमे भूताश्चतुर्दश ॥ ३५७८॥

3579@1   अष्टपादश्चतुष्कर्णो द्विमुखी द्विमुखस्तथा ।
3579@2    राजद्वारे पठेद् घोरो न च देवो न राक्षसः ॥ ३५७९॥

3580@1   अष्टमं ब्रह्मरन्ध्रं स्यात् परं निर्वाणसूचकम् । तद्ध्यात्वा
सूचिकाग्राभं धूमाकारं विमुच्यते ।
3580@2    तच्च जालंधरं ज्ञेयं मोक्षदं लीनचेतसाम् ॥ ३५८०॥ अष्टमी च
अमावास्या वर्जनीया चतुर्दशी ।
3581@2    पूर्णिमार्धदिनं यावन् निषिद्धा सर्वकर्मसु ॥ ३५८१॥

3582@1   अष्टमी हन्त्युपाध्यायं शिष्यं हन्ति चतुर्दशी ।
3582@2    आमावास्योऽभयं हन्ति प्रतिपत् पाठनाशिनी ॥ ३५८२॥

3583@1   अष्टमे द्वादशे वापि शाकं यः पचते गृहे ।
3583@2    कुमित्राण्यनपाश्रित्य किं वै सुखतरं ततः ॥ ३५८३॥

3584@1   अष्टाङ्गयोगपरिशीलनकीलनेन दुःसाधसिद्धिसविधं विदधद् विदूरे ।
3584@2    आसादयन्नभिमतामधुना विवेक- ख्यातिं समाधिधनमौलिमणिर्विमुक्तः
॥ ३५८४॥

3585@1   अष्टाङ्गुलस्य कथितो वायोर्मानो विचक्षणैः ।
3585@2    चतुरङ्गुलमानं च तेजस्तत्त्वं निगद्यते ॥ ३५८५॥

3586@1   अष्टादश तथा मध्ये हीने चैव चतुर्दश ।
3586@2    सप्ताङ्गुलः खुरः प्रोक्त उत्तमाश्वस्य पण्डितैः ॥ ३५८६॥

3587@1   अष्टादशपुराणेषु व्यासस्य वचनद्वयम् ।
3587@2    परोपकारः पुण्याय पापाय परपीडनम् ॥ ३५८७॥

3588@1   अष्टादशापि स्मृतयो वदन्ति यस्यापराधः खलु तस्य दण्डः ।
3588@2    स्वस्यापराधः खलु नाभिमूले शिरः कुतो मुण्डयते मृगाक्षि ॥ ३५८८॥

3589@1   अष्टानां लोकपालानां संभवत्यंशतो नृपः ।
3589@2    तस्मादभिभवत्येष सर्वभूतानि तेजसा ॥ ३५८९॥

3590@1   अष्टाभिः किल दण्डनीतिनिपुणैः सत्प्राड्विवाकैः समं
मध्येसौधमनुत्तमासनगतः कार्याणि कुर्वन् नृणाम् ।
3590@2    विष्णुर्भूपवपुर्विधाय किमसौ दिक्पालयुक् पालयत्येवं भ्रान्तिमतो मनाङ्
न कुरुते कास्कानयं माधवः ॥ ३५९०॥

3591@1   अष्टावङ्गानि योगस्य यमो नियम आसनम् ।
3591@2    प्राणायामः प्रत्याहारो धारणा ध्यानतन्मयः ॥ ३५९१॥

3592@1   अष्टाविमानि हर्षस्य नवनीतानि भारत ।
3592@2    वर्तमानानि दृश्यन्ते तान्येव सुसुखान्यपि ॥ ३५९२॥

3593@1   समागमश्च सखिभिर्महांश्चैव धनागमः ।
3593@2    पुत्रेण च परिष्वङ्गः संनिपातश्च मैथुने ॥ ३५९३॥

3594@1   समये च प्रियालापः स्वयूथेषु च संनतिः ।
3594@2    अभिप्रेतस्य लाभश्च पूजा च जनसंसदि ॥ ३५९४॥

3595@1   अष्टोत्तरशतं श्लोकं चाणक्येन यथोदितम् ।
3595@2    यस्य विज्ञानमात्रेण न् णां प्रज्ञा प्रवर्धते ॥ ३५९५॥

3596@1   अष्टौ गुणाः पुरुषं दीपयन्ति प्रज्ञा च कौल्यं च दमः श्रुतं च ।
3596@2    पराक्रमश्चाबहुभाषिता च दानं यथाशक्ति कृतज्ञता च ॥ ३५९६॥

3597@1   अष्टौ तान्यव्रतघ्नानि आपो मूलं फलं पयः ।
3597@2    हविर्भ्राह्मणकाम्या च गुरोर्वचनमौषधम् ॥ ३५९७॥

3598@1   अष्टौ नृपेमानि मनुष्यलोके स्वर्गस्य लोकस्य निदर्शनानि ।
3598@2    चत्वार्येषामन्ववेतानि सद्भिश्चत्वार्येषामन्ववयन्ति सन्तः ॥ ३५९८॥

3599@1   यज्ञो दानमध्ययनं तपश्च चत्वार्येतान्यन्ववेतानि सद्भिः ।
3599@2    दमः सत्यमार्जवमानृशंस्यं चत्वार्येतान्यन्ववयन्ति सन्तः ॥ ३५९९॥

3600@1   अष्टौ पूर्वनिमित्तानि नरस्य विनशिष्यतः ।
3600@2    ब्राह्मणान् प्रथमं द्वेष्टि ब्राह्मणैश्च विरुध्यते ॥ ३६००॥

3601@1   ब्राह्मणस्वानि चादत्ते ब्राह्मणांश्च जिघांसति ।
3601@2    रमते निन्दया चैषां प्रशंसां नाभिनन्दति ॥ ३६०१॥

3602@1   नैतान् स्मरति कृत्येषु याचितश्चाभ्यसूयति ।
3602@2    एतान् दोषान् नरः प्राज्ञो बुद्ध्या बुद्ध्वा विवर्जयेत् ॥ ३६०२॥

3603@1   अष्टौ मासान् यथादित्यस्तोयं हरति रश्मिभिः ।
3603@2    तथा हरेत् करं राष्ट्रान् नित्यमर्कव्रतं हि तत् ॥ ३६०३॥

3604@1   अष्टौ यदा तु दृश्यन्ते समन्ताद् देवयोनयः ।
3604@2    उपसर्गं तमित्याहुर्दैवमुन्मत्तवद् बुधाः ॥ ३६०४॥

3605@1   अष्टौ यस्य दिशो दलानि विपुलः कोशः सुवर्णाचलः कान्तं
केसरजालमर्ककिरणा भृङ्गाः पयोदावली ।
3605@2    नालं शेषमहोरगः प्रविततं वारांनिधेर्लीलया तद्वः पातु समुद्धरन्
कुवलयं क्रोडाकृतिः केशवः ॥ ३६०५॥

3606@1   अष्टौ हाटककोटयस्त्रिनवतिर्मुक्ताफलानां तुलाः
पञ्चाशन्मधुगन्धमत्तमधुपाः क्रोधोद्धताः सिन्धुराः ।
3606@2    अश्वानामयुतं प्रपञ्चचतुरं वाराङ्गनानां शतं दत्तं पाण्ड्यनृपेण
यौतकमिदं वैतालिकायार्प्यताम् ॥ ३६०६॥

3607@1   असंकल्पाज्जयेत् कामं क्रोधं कामविवर्जनात् ।
3607@2    अर्थानर्थेक्षया लोभं भयं तत्त्वावमर्शनात् ॥ ३६०७॥

3608@1   असंकल्पितमेवेह यदकस्मात् प्रवर्तते ।
3608@2    निवर्त्यारम्भमारब्धं ननु दैवस्य कर्म तत् ॥ ३६०८॥

3609@1   असंख्यपुष्पोऽपि मनोभवस्य पञ्चैव बाणार्थमयं ददाति ।
3609@2    एवं कदर्यत्वमिवावधार्य सर्वस्वमग्राहि मधोर्वधूभिः ॥ ३६०९॥

3610@1   असंख्याः परदोषज्ञा गुणज्ञा अपि केचन ।
3610@2    स्वयमेव स्वदोषज्ञा विद्यन्ते यदि पञ्चषाः ॥ ३६१०॥

3611@1   असंगतेनोन्नतिमागतेन चलेन वक्रेण मलीमसेन ।
3611@2    सा दुर्जनेनेव समस्तमेतं प्रबाधते भ्रूयुगलेन लोकम् ॥ ३६११॥

3612@1   असंगृहीतस्य पुनर्मन्त्रस्य श‍ृणु यत्फलम् ।
3612@2    अहीनं धर्मकामाभ्याम् अर्थं प्राप्नोति केवलम् ॥ ३६१२॥

3613@1   असंचयादपूर्वस्य क्षयात् पूर्वार्जितस्य च ।
3613@2    कर्मणो बन्धमाप्नोति शारीरं न पुनः पुनः ॥ ३६१३॥

3614@1   असंतुष्टस्य विप्रस्य तेजो विद्या तपो यशः ।
3614@2    स्रवन्तीन्द्रियलौल्येन ज्ञानं चैवावकीर्यते ॥ ३६१४॥

3615@1   असंतुष्टा द्विजा नष्टाः संतुष्टाश्च महीभृतः ।
3615@2    सलज्जा गणिका नष्टा निर्लज्जाश्च कुलाङ्गना ॥ ३६१५॥

3616@1   असंतुष्टाश्च्युताः स्थानान् मानात् प्रत्यवरोपिताः ।
3616@2    स्वयं चोपहृता भृत्या ये चाप्युपहताः परैः ॥ ३६१६॥

3617@1   असंतुष्टोऽसकृल्लोकान् आप्नोत्यपि सुरेश्वरः ।
3617@2    अकिंचनोऽपि संतुष्टः शेते सर्वाङ्गविज्वरः ॥ ३६१७॥

3618@1   असंतोषः परं दुःखं संतोषः परमं सुखम् ।
3618@2    सुखार्थी पुरुषस्तस्मात् संतुष्टः सततः भवेत् ॥ ३६१८॥

3619@1   असंतोषः परं पापम् इत्याह भगवान् हरिः ।
3619@2    लोभः पापस्य बीजोऽयं मोहो मूलं च तस्य वै ।
3619@3असत्यं तस्य हि स्कन्धो महाशाखा सुविस्तरा ॥ ३६१९॥

3620@1   असंतोषपरा मूढाः संतोषं यान्ति पण्डिताः ।
3620@2    असन्तोषस्य नास्त्यन्तस्तुष्टिस्तु परमं सुखम् ॥ ३६२०॥

3621@1   असंतोषोऽसुखायैव लोभादिन्द्रियविभ्रमः ।
3621@2    ततोऽस्य नश्यति प्रज्ञा विद्येवाभ्यासवर्जिता ॥ ३६२१॥

3622@1   असंत्यागात् पापकृतामपापांस्तुल्यो दण्डः स्पृशते मिश्रभावात् ।
3622@2    शुष्केणार्द्रं दह्यते मिश्रभावात् तस्मात् पापैः सह संधिं न कुर्यात्
॥ ३६२२॥

3623@1   असंदधानो मानान्धः समेनापि हतो भृशम् ।
3623@2    आमकुम्भमिवाभित्त्वा नावतिष्ठेत शक्तिमान् ॥ ३६२३॥

3624@1   असंदिग्धमना भूत्वा वदेदिक्षुरसो यथा ।
3624@2    विक्षुब्धो वचसा यो हि वाक्यशल्येन हन्यते ॥ ३६२४॥

3625@1   असम्पत्तौ परो लाभो गुह्यस्य कथनं तथा ।
3625@2    आपद्विमोक्षणं चैव मित्रस्यैतत् फलत्रयम् ॥ ३६२५॥

3626@1   असम्पन्नः कथं बन्धुरसहिष्णुः कथं प्रभुः ।
3626@2    अनात्मवित् कथं विद्वान् असंतुष्टः कथं सुखी ॥ ३६२६॥

3627@1   असम्पादयतः कंचिदर्थं जातिक्रियागुणैः ।
3627@2    यदृच्छाशब्दवत्पुंसः संज्ञायै जन्म केवलम् ॥ ३६२७॥

3628@1   असम्प्राप्तरजा गौरी प्राप्ते रजसि रोहिणी ।
3628@2    अव्यञ्जना भवेत् कन्या कुचहीना च नग्निका ॥ ३६२८॥

3629@1   असंभवं हेममृगस्य जन्म तथापि रामो लुलुभे मृगाय ।
3629@2    प्रायः समापन्नविपत्तिकाले धियोऽपि पुंसां मलिना भवन्ति ॥ ३६२९॥

3630@1   असंभवगुणस्तुत्या जायते स्वात्मनस्त्रपा ।
3630@2    कर्णिकारं सुगन्धीति वदन् को नोपहस्यते ॥ ३६३०॥

3631@1   असंभाव्यं न वक्तव्यं प्रत्यक्षमपि दृश्यते ।
3631@2    शिला तरति पानीयं गीतं गायति वानरः ॥ ३६३१॥

3632@1   असंभाष्यं न भाषेत भाषसे यदि तत्तथा ।
3632@2    परेषां हि समुद्वेगे नात्मनश्च शुभं फलम् ॥ ३६३२॥

3633@1   असंभृतं मण्डनमङ्गयष्टेरनासवाख्यं करणं मदस्य ।
3633@2    कामस्य पुष्पव्यतिरिक्तमस्त्रं बाल्यात् परं साथ वयः प्रपेदे ॥ ३६३३॥

3634@1   असंभेद्यः शुचिर्दक्षः कृतान्नस्य परीक्षकः ।
3634@2    सूदानां च विशेषज्ञः सूदाध्यक्षो विधीयते ॥ ३६३४॥

3635@1   असंभोगेन सामान्यं कृपणस्य धनं परैः ।
3635@2    अस्येदमिति संबन्धो हानौ दुःखेन गम्यते ॥ ३६३५॥

3636@1   असंभ्रमो विलज्जत्वम् अवज्ञा प्रतिवादिनि ।
3636@2    हासो राज्ञः स्तवश्चेति पञ्चैते जयहेतवः ॥ ३६३६॥

3637@1   असंमतः कस्तव मुक्तिमार्गं पुनर्भवक्लेशभयात् प्रपन्नः ।
3637@2    बद्धश्चिरं तिष्ठतु सुन्दरीणाम् आरेचितभ्रूचतुरैः कटाक्षैः ॥ ३६३७॥

3638@1   असंमाने तपोवृद्धिः संम्मानाच्च तपःक्षयः ।
3638@2    पूजया पुण्यहानिः स्यान् निन्दया सद्गतिर्भवेत् ॥ ३६३८॥

3639@1   असंमुखालोकनमाभिमुख्यं निषेध एवानुमतिप्रकारः ।
3639@2    प्रत्युत्तरं मुद्रणमेव वाचां नवाङ्गनानां नव एव पन्थाः ॥ ३६३९॥

3640@1   असंविभागी दुष्टात्मा कृतघ्नो निरपत्रपः ।
3640@2    तादृङ्नराधमो लोके वर्जनीयो नराधिप ॥ ३६४०॥

3641@1   असंवृतस्य कार्याणि प्राप्तान्यपि विशेषतः ।
3641@2    निःसंशयं विपद्यन्ते भिन्नप्लव इवोदधौ ॥ ३६४१॥

3642@1   असंवृताकारतया भिन्नमन्त्रस्य भूपतेः ।
3642@2    सकृच्छिद्रघटस्येव न तिष्ठत्युदयोदकम् ॥ ३६४२॥

3643@1   असंशयं क्षत्रपरिग्रहक्षमा यदार्यमस्यामभिलाषि मे मनः ।
3643@2    सतां हि संदेहपदेषु वस्तुषु प्रमाणमन्तःकरणप्रवृत्तयः ॥ ३६४३॥

3644@1   असंशयं न्यस्तमुपान्तरक्ततां यदेव रोद्धुं रामणीभिरञ्जनम् ।
3644@2    हृतेऽपि तस्मिन् सलिलेन शुक्लतां निरास रागो नयनेषु न श्रियम् ॥ ३६४४॥

3645@1   असंशयं महाबाहो मनो दुर्निग्रहं चलम् ।
3645@2    अभ्यासेन तु कौन्तेय वैराग्येण च गृह्यते ॥ ३६४५॥

3646@1   असंशयं विजानीहि काले सर्वं फलिष्यति ।
3646@2    धृतिं धारय विस्रब्धं भवेत् सर्वं समञ्जसम् ॥ ३६४६॥

3647@1   असकलकलिकाकुलीकृतालि- स्खलनविकीर्णविकासिकेशराणाम् ।
3647@2    मरुदवनिरुहां रजो वधूभ्यः समुपहरन् विचकार कोरकाणि ॥ ३६४७॥

3648@1   असकलनयनावलोकनेन स्मितपरिहासमनोहरैर्वचोभिः ।
3648@2    कमलमुखि मुरारिरेवमेवं कथय कियन्ति दिनानि वञ्चनीयः ॥ ३६४८॥

3649@1   असकलनयनेक्षितानि लज्जा गतमलसं परिपाण्डुता विषादः ।
3649@2    इति विविधमियाय तासु भूषां प्रभवति मण्डयितुं वधूरनङ्गः ॥ ३६४९॥

3650@1   असकृदसकृन्नष्टां नष्टां मृगो मृगतृष्णिकां
श्रमपरिगतोऽप्युत्पक्ष्माक्षः परैति पुनः पुनः ।
3650@2    गणयति न तन्मायातोयं हतः सलिलाशया भवति हि मतिस्तृष्णान्धानां
विवेकपराङ्मुखी ॥ ३६५०॥

3651@1   असकृन् न नेऽति सावधि- निषेधबोधिश्रुतिर्मया कलिता ।
3651@2    गमयति परमनवरतं या तमखण्डार्थरूपमानन्दम् ॥ ३६५१॥

3652@1   असकृदेकरथेन तरस्विना हरिहयाग्रसरेण धनुर्भृता ।
3652@2    दिनकराभिमुखा रणरेणवो रुरुधिरे रुधिरेण सुरद्विषाम् ॥ ३६५२॥

3653@1   असकृद् युधि विजितादपि भीतो बार्हद्रथाज्जले दुर्गम् ।
3653@2    कृत्वा हरिर्न्यवात्सीद् विजितोऽप्याशङ्कनीयोऽरिः ॥ ३६५३॥

3654@1   असकृन् न वदेदाशां प्रार्थयेद् देवतां सकृत् ।
3654@2    नालायनी पञ्च पतीन् प्रापोच्चार्य पुनः पुनः ॥ ३६५४॥

3655@1   असक्तमाराधयतो यथायथं विभज्य भक्त्या समपक्षपातया ।
3655@2    गुणानुरागादिव सख्यमीयिवान् न बाधतेऽस्य त्रिगणः परस्परम् ॥ ३६५५॥

3656@1   असङ्गसंगदोषेण सत्याश्च मतिविभ्रमः ।
3656@2    एकरात्रप्रसङ्गेन काष्ठघण्टाविडम्बना ॥ ३६५६॥

3657@1   असज्जनः सज्जनसङ्गिसङ्गात् करोति दुःसाध्यमपीह साध्यम् ।
3657@2    पुष्पाश्रयाच्छंभुशिरोऽधिरूढा पिपीलिका चुम्बति चन्द्रबिम्बम् ॥ ३६५७॥

3658@1   असज्जनायाशु वरं न दद्यात् प्रीतितो नृपः ।
3658@2    वरं भस्मासुरायेशः दत्त्वा नीलिफलं गतः ॥ ३६५८॥

3659@1   असज्जनाश्चेन् मधुरैर्वचोभिः शक्यन्त एव प्रतिकर्तुमार्यैः ।
3659@2    तत्केतकीरेणुभिरम्बुराशेर्बन्धक्रियायामपि कः प्रयासः ॥ ३६५९॥

3660@1   असज्जनेन सम्पर्काद् अनयं यान्ति साधवः ।
3660@2    मधुरं शीतलं तोयं पावकं प्राप्य तप्यते ॥ ३६६०॥

3661@1   असतः श्रीमदान्धस्य दारिद्र्यं परमाञ्जनम् ।
3661@2    आत्मौपम्येन भूतानि दरिद्रः परमीक्षते ॥ ३६६१॥

3662@1   असतां च परिक्षेपः सतां च परिगूहनम् ।
3662@2    अभूतानां च हिंसानाम् अधर्माणां च वर्जनम् ॥ ३६६२॥

3663@1   असतां धर्मबुद्धिश्चेत् सतां संतापकारणम् ।
3663@2    उपोषितस्य व्याघ्रस्य पारणं पशुमारणम् ॥ ३६६३॥

3664@1   असतां प्रग्रहः कामः कोपश्चावग्रहः सताम् ।
3664@2    व्यसनं दोषबाहुल्याद् अत्यन्तमुभयं मतम् ॥ ३६६४॥

3665@1   असतां बत सत्तापि न न्यायानुगता यदा ।
3665@2    ततस्तेभ्योर्थपूर्त्त्याशा सुधालिप्सेव भोगिनः ॥ ३६६५॥

3666@1   असतां सङ्गदोषेण सती याति मतिर्भ्रमम् ।
3666@2    एकरात्रिप्रवासेन काष्ठं मुञ्जे प्रलम्बितम् ॥ ३६६६॥

3667@1   असतां सङ्गदोषेण साधवो यान्ति विक्रियाम् ।
3667@2    दुर्योधनप्रसङ्गेन भीष्मो गोहरणे गतः ॥ ३६६७॥

3668@1   असतां सङ्गमुत्सृज्य सत्सु सङ्गं समाचरेत् ।
3668@2    असतां सङ्गदोषेण माण्डव्यः शूलमाप्तवान् ॥ ३६६८॥

3669@1   असतां सहजो भावश्छन्नः केनापि हेतुना ।
3669@2    संस्कार इव बीजानां फलेन सह जायते ॥ ३६६९॥

3670@1   असतामुपभोगाय दुर्जनानां विभूतयः ।
3670@2    पिचुमन्दः फलाढ्योऽपि काकैरेवोपभुज्यते ॥ ३६७०॥

3671@1   असता सह सङ्गेन को न यात्यधमां गतिम् ।
3671@2    पयोऽपि शौण्डनीहस्ते मद्यमित्यभिधीयते ॥ ३६७१॥

3672@1   असतीचरितं तद्वद् वसन्तादेश्चवर्णनम् ।
3672@2    ग्रीष्मादेर्वर्णनं तद्वद् वर्षादेरपि वर्णनम् ॥ ३६७२॥

3673@1   असती भवति सलज्जा क्षारं नीरं च शीतलं भवति ।
3673@2    दम्भी भवति विवेकी प्रियवक्ता भवति धूर्तजनः ॥ ३६७३॥

3674@1   असतोऽपि भवति गुणवान् सद्भ्योऽपि परं भवन्त्यसद्वृत्ताः ।
3674@2    पङ्कादुदेति कमलं क्रिमयः कमलादपि भवन्ति ॥ ३६७४॥

3675@1   असतो वा सतो वापि स्वयं स्वान् वर्णयन् गुणान् ।
3675@2    हास्यतां याति शक्रोऽपि किं पुनः प्राकृतो जनः ॥ ३६७५॥

3676@1   असत्कार्यरतोऽधीर आरम्भी विषयी च यः ।
3676@2    स राजसो मनुष्येषु मृतो जन्माधिगच्छति ॥ ३६७६॥

3677@1   असत्प्रतिग्रहीता च नरके यात्यधोमुखे ।
3677@2    एको मिष्टान्नभुग् यः स याति पूयवहं नरः ॥ ३६७७॥

3678@1   असत्प्रलापं पारुष्यं पैशुन्यमनृतं तथा ।
3678@2    चत्वारि वाचा राजेन्द्र न जल्पेन् नानुचिन्तयेत् ॥ ३६७८॥

3679@1   असत्यः सर्वलोकेऽस्मिन् सततं सत्कृताः प्रियैः ।
3679@2    भर्तारं नानुमन्यंते विनिपातगतं स्त्रियः ॥ ३६७९॥

3680@1   असत्यता निष्ठुरताकृतज्ञता भयं प्रमादोऽलसता विषादिता ।
3680@2    वृथाभिमानोऽपि च दीर्घसूत्रता तथाङ्गनाक्षादि विनाशनं श्रियः
॥ ३६८०॥

3681@1   असत्यमप्रत्ययमूलकारणं कुवासनासद्मसमृद्धिवारणम् ।
3681@2    विपन्निदानं परवञ्चनोर्जितं कृतापराधं कृतिभिर्विवर्जितम् ॥ ३६८१॥

3682@1   असत्यमेतद् विदितं समस्तम् अकार्यकारीति मृषा प्रपञ्चः ।
3682@2    कुचापलापक्रममेव कर्तुम् आच्छादनं ते हृदयस्य शश्वत् ॥ ३६८२॥

3683@1   असत्यशीला विकृता दुर्ग्राह्यहृदयाः सदा ।
3683@2    युवत्यः पापसंकल्पाः क्षणमात्राद् विरागिणः ॥ ३६८३॥

3684@1   असत्यसंधस्य सतश्चलस्यास्थिरचेतसः ।
3684@2    नैव देवा न पितरः प्रतीच्छन्तीति नः श्रुतम् ॥ ३६८४॥

3685@1   असत्यस्य वणिग्मूलं शाखास्तस्य वराङ्गनाः ।
3685@2    कायस्थाः पत्रपुष्पाणि फलानि द्यूतकारिणः ॥ ३६८५॥

3686@1   असत्याः सत्यसंकाशाः सत्याश्चासत्यरूपिणः ।
3686@2    दृश्यन्ते विविधा भावास्तस्माद् युक्तं परीक्षणम् ॥ ३६८६॥

3687@1   असत्या च हता वाणी तथा पैशुन्यवादिनी ।
3687@2    संदिग्धोऽपि हतो मन्त्रो व्यग्रचित्तो हतो जपः ॥ ३६८७॥

3688@1   असत्यात्मगुणे शस्त्रं हस्ताभ्यां विनिवार्यते ।
3688@2    एषापि न गतिः क्षेम्या न चान्या विद्यते क्वचित् ॥ ३६८८॥

3689@1   असत्येनैव जीवन्ति वेश्याः सत्यविवर्जिताः ।
3689@2    एताः सत्येन नश्यन्ति मद्येनेव कुलाङ्गनाः ॥ ३६८९॥

3690@1   असत्सम्पर्कदोषेण अधस्ताद् यान्ति साधवः ।
3690@2    मार्गस्तिमिरदोषेण समोऽपि विषमायते ॥ ३६९०॥

3691@1   असत्सङ्गाद् गुणज्ञोऽपि विषयासक्तमानसः ।
3691@2    अकस्मात् प्रलयं याति गीतरक्तो यथा मृगः ॥ ३६९१॥

3692@1   असदृशजनेषु याच्ञा महतां नहि लाघवाय सुहृदर्थे ।
3692@2    हरिरपि पाण्डुसुतेभ्यः स्वयमर्थी धार्तराष्ट्रेषु ॥ ३६९२॥

3693@1   असद्धर्मस्त्वयं स्त्रीणाम् अस्माकं भवति प्रभो ।
3693@2    पापीयसो नरान् यद्वै लज्जां त्यक्त्वा भजामहे ॥ ३६९३॥

3694@1   असद्भिः सेवितो राजा स्वयं सन्नपि दूष्यते ।
3694@2    किं सेव्यो भोगिसंवीतो गन्धवानपि चन्दनः ॥ ३६९४॥

3695@1   असद्भिरसतामेव भुज्यन्ते धनसम्पदः ।
3695@2    फलं किम्पाकवृक्षस्य ध्वाङ्क्षा भक्षन्ति नेतरे ॥ ३६९५॥

3696@1   असद्वृत्तो नायं न च सखि गुणैरेष रहितः प्रियो मुक्ताहारस्तव
चरणमूले निपतितः ।
3696@2    गृहाणैनं मुग्धे व्रजतु तव कण्ठप्रणयिताम् उपायो नास्त्यन्यो
हृदयपरितापोपशमने ॥ ३६९६॥

3697@1   असन्तोऽभ्यर्थिताः सद्भिः किंचित्कार्यं कदाचन ।
3697@2    मन्यन्ते सन्तमात्मानम् असन्तमपि वितश्रुम् ॥ ३६९७॥

3698@1   असन्तो ये निवर्तन्ते वेदेभ्य इव नास्तिकाः ।
3698@2    नरकं भजमानास्ते प्रतिपद्यन्ति किल्बिषम् ॥ ३६९८॥

3699@1   असन्थितपदा सुविह्वलाङ्गी मदस्खलितचेष्टितैर्मनोज्ञा ।
3699@2    क्व यास्यसि वरोरु सुरतकाले विषमा किं वानवासिका त्वम् ॥ ३६९९॥

3700@1   असभ्यः पिशुनश्चैव कृतघ्नो दीर्घवैरिणः ।
3700@2    चत्वारः कर्मचण्डालाः जातिचण्डालपञ्चमाः ॥ ३७००॥

3701@1   असमग्रविलोकितेन किं ते दयितं पश्य वरोरु निर्विशङ्कम् ।
3701@2    नहि जातु कुशाग्रपीतमम्भः सुचिरेणापि करोत्यपेततृष्णम् ॥ ३७०१॥

3702@1   असमञ्जसमसमञ्जस- मसञ्जसमेतदापतितम् ।
3702@2    वल्लवकुमारबुद्ध्या हरि हरि हरिरीक्षतः कुतुकात् ॥ ३७०२॥

3703@1   असमर्थं परित्यज्य समर्थाः परिभुञ्जते ।
3703@2    नृपाणां नास्ति दायाद्यं वीरभोग्या वसुन्धरा ॥ ३७०३॥

3704@1   असमये मतिरुन्मिषति ध्रुवं करगतैव गता यदियं कुहूः ।
3704@2    पुनरुपैति निरुध्य निवास्यते सखि मुखं न विधोः पुनरीक्ष्यते ॥ ३७०४॥

3705@1   असमर्थाः प्रकुर्वन्ति मुनयोऽप्यर्थसंचयम् ।
3705@2    किं न कुर्वन्ति भूपाला येषां कोशवशाः प्रजाः ॥ ३७०५॥

3706@1   असमर्थो भवेत् साधुर्निर्धनो ब्रह्मचार्यपि ।
3706@2    व्याधिमान् देवपूजी च कुरूपा च पतिव्रता ॥ ३७०६॥

3707@1   असमसमरसम्पल्लम्पटानां भटानाम् अवधिरवधि युद्धे येन हम्पीरवीरः ।
3707@2    स किल सकलदृप्तक्षत्रनक्षत्रलक्ष्मी- हरणकिरणमाली कस्य न
स्यान् नमस्यः ॥ ३७०७॥

3708@1   असमसाहससुव्यवसायिनः सकललोकचमत्कृतिकारिणः ।
3708@2    यदि भवन्ति न वाञ्छितसिद्धयो हतविधेरयशो न मनस्विनः ॥ ३७०८॥

3709@1   असमाने समानत्वं भविता कलहे मम ।
3709@2    इति मत्वा ध्रुवं मानी मृगात् सिंहः पलायते ॥ ३७०९॥

3710@1   असमापितकृत्यसम्पदां हतवेगं विनयेन तावता ।
3710@2    प्रभवन्त्यभिमानशालिनां मदमुत्तम्भयितुं विभूतयः ॥ ३७१०॥

3711@1   असमाप्तजिगीषस्य स्त्रीचिन्ता का मनस्विनः ।
3711@2    अनाक्रम्य जगत् कृत्स्नं नो संध्यां भजते रविः ॥ ३७११॥

3712@1   असमैः समीयमानः समैश्च परिहीयमाणसत्कारः ।
3712@2    अधुरि विनियुज्यमानस्त्रिभिरर्थपतिं त्यजति भृत्यः ॥ ३७१२॥

3713@1   असम्यगुपयुक्तं हि ज्ञानं सुकुशलैरपि ।
3713@2    उपलभ्याप्यविदितं विदितं चाप्यनुष्ठितम् ॥ ३७१३॥

3714@1   असहायः पुमानेकः कार्यान्तं नाधिगच्छति ।
3714@2    तुषेणापि विनिर्मुक्तस्तण्डुलो न प्ररोहति ॥ ३७१४॥

3715@1   असहायः समर्थोऽपि तेजस्वी किं करिष्यति ।
3715@2    रामः सुग्रीवसाहाय्यात् लङ्कां निर्दग्धवान् पुरा ॥ ३७१५॥

3716@1   असहायः समर्थोऽपि तेजस्व्यपि करोति किम् ।
3716@2    निवाते पतितो वह्निः स्वयमेवोपशाम्यति ॥ ३७१६॥

3717@1   असहायः समर्थोऽपि न कार्यं कर्तुमर्हति ।
3717@2    तुषेणापि परित्यक्ता न प्ररोहन्ति तण्डुलाः ॥ ३७१७॥

3718@1   असहायः सहायार्थी मामनुध्यातवान् ध्रुवम् ।
3718@2    पीड्यमानः शरैस्तीक्ष्णैर्द्रोणद्रौणिकृपादिभिः ॥ ३७१८॥

3719@1   असहायस्य कार्याणि सिद्धिं नायान्ति कानिचित् ।
3719@2    तस्मात् समस्तकार्येषु सहायो भूपतेर्गतिः ॥ ३७१९॥

3720@1   असहायोऽसमर्थो वा तेजस्वी किं करिष्यति ।
3720@2    अतृणे पतितो वह्निः स्वयमेवोपशाम्यते ॥ ३७२०॥

3721@1   असहाश्चैव विज्ञेयाः प्रभावन्तो विदेहजाः ।
3721@2    अङ्गदेशोद्भवास्तीक्ष्णाः सुहस्ताः सुदृढास्तथा ॥ ३७२१॥

3722@1   असह्यवातोद्धतरेणुमण्डला प्रचण्डसूर्यातपतापिता मही ।
3722@2    न शक्यते द्रष्टुमपि प्रवासिभिः प्रियावियोगानलदग्धमानसैः ॥ ३७२२॥

3723@1   असह्यान्यपि सोढानि गदितान्यप्रियाण्यपि ।
3723@2    स्थितः परगृहद्वारि तृष्णे निवृत्तिमाप्नुहि ॥ ३७२३॥

3724@1   असाधना वित्तहीना बुद्धिमन्तः सुहृन्मताः ।
3724@2    साधयन्त्याशु कार्याणि काककूर्ममृगाखुवत् ॥ ३७२४॥

3725@1   असाधुः साधुर्वा भवति खलु जात्यैव पुरुषो न सङ्गाद् दौर्जन्यं न
हि सुजनता कस्यचिदपि ।
3725@2    प्ररूढे संसर्गे मणिभुजगयोर्जन्मजनिते मणिर्नाहेर्दोषान् स्पृशति न
तु सर्पो मणिगुणान् ॥ ३७२५॥

3726@1   असाधु परिगन्तव्यं न च साधु च संवलम् ।
3726@2    संवलं कुरु यत्नेन मरणं ध्रुवनिश्चयम् ॥ ३७२६॥

3727@1   असाध्यं नारभेत् प्राज्ञः अकार्यं नैव कारयेत् ।
3727@2    अनृतं नैव जल्पेत अभक्ष्यं नैव भक्षयेत् ॥ ३७२७॥

3728@1   असाध्यं शत्रुमालोक्य दायादं तस्य भेदयेत् ।
3728@2    राज्यकामं समर्थं च यथा रामो विभीषणम् ॥ ३७२८॥

3729@1   असाध्यं साधुमन्त्राणां तीव्रं वाग्विषमुत्सृजत् ।
3729@2    द्विजिह्वं वदनं धत्ते दुष्टो दुर्जनपन्नगः ॥ ३७२९॥

3730@1   असाध्यमन्यथा दोषं परिच्छिद्य शरीरिणाम् ।
3730@2    यथा वैद्यस्तथा राजा शस्त्रपाणिर्विषह्यति ॥ ३७३०॥

3731@1   असाध्यायाः सुखं सिद्धिः सिद्धायाश्चानुरञ्जनम् ।
3731@2    रक्तायाश्च रतिः सम्यक् कामशास्त्रप्रयोजनम् ॥ ३७३१॥

3732@1   असामान्योल्लेखं विरसहतहेवाकिनमलं विधिं वन्दे निन्दाम्युत बत न
जाने किमुचितम् ।
3732@2    अनर्घं निर्माणं ललिततनु यस्येह भवती न यः कृत्वापि त्वां परिहरति
सर्गव्यसनिताम् ॥ ३७३२॥

3733@1   असारं संसारं परिमुषितरत्नं त्रिभुवनं निरालोकं लोकं
मरणशरणं बान्धवजनम् ।
3733@2    अदर्पं कन्दर्पं जननयननिर्माणमफलं जगज्जीर्णारण्यं कथमसि
विधातुं व्यवसितः ॥ ३७३३॥

3734@1   असारः संसारः सरसकदलीसारसदृशो लसद्विद्युल्लेखाचकितचपलं
जीवितमिदम् ।
3734@2    यदेतत् तारुण्यं नगगतनदीवेगसदृशम् अहो धार्ष्ट्यं पुंसां तदपि
विषयान् धावति मनः ॥ ३७३४॥

3735@1   असारः सर्वतः सारो वाचा सारसमुच्चयः ।
3735@2    वाचा सा चलिता येन सुकृतं तेन हारितम् ॥ ३७३५॥

3736@1   असारभूते संसारे सारं सारङ्गलोचना ।
3736@2    तदर्थं धनमिच्छन्ति तत्त्यागे च धनेन किम् ॥ ३७३६॥

3737@1   असारभूते संसारे सारभूता नितम्बिनी ।
3737@2    इति संचिन्त्य वै शंभुरर्धाङ्गे कामिनीं दधौ ॥ ३७३७॥

3738@1   असाराः सन्त्येते विरतिविरसा वाथ विषया जुगुप्सन्तां यद् वा ननु
सकलदोषास्पदमिति ।
3738@2    तथाप्यन्तस्तत्त्वप्रणिहितधियामप्यतिबलस्तदीयोऽनाख्येयः स्फुरति
हृदये कोऽपि महिमा ॥ ३७३८॥

3739@1   असारे खलु संसारे सारं श्वशुरमन्दिरम् ।
3739@2    क्षीराब्धौ च हरिः शेते शिवः शेते हिमालये ॥ ३७३९॥

3740@1   असारे खलु संसारे सारं श्वशुरमन्दिरम् ।
3740@2    हरो हिमालये शेते विष्णुः शेते महोदधौ ॥ ३७४०॥

3741@1   असारे खलु संसारे सारमेतच्चतुष्टयम् ।
3741@2    काश्यां वासः सतां सङ्गो गङ्गाम्भः शंभुसेवनम् ॥ ३७४१॥

3742@1   असारे खलु संसारे सुखभ्रान्तिः शरीरिणाम् ।
3742@2    लालापानमिवाङ्गुष्ठे बालानां स्तन्यविभ्रमः ॥ ३७४२॥

3743@1   असारे बत संसारे कर्मतन्त्रः शरीरिणाम् ।
3743@2    जायन्ते प्रियसंयोगा वियोगे हृदयच्छिदः ॥ ३७४३॥

3744@1   असारे संसारे विषमविषपाके नृपसुखे कृतान्तेनाचान्ते प्रकृतिचपले
जीवितबले ।
3744@2    ध्रुवापाये काये विषयमृगतृष्णाहतहृदः क्षरप्राणैः प्राणानहह
परिमुष्णन्ति कुधियः ॥ ३७४४॥

3745@1   असारे संसारे सुमतिशरणे काव्यकरणे यथेष्टं चेष्टन्ते कति न
कवयः स्वस्वरुचयः ।
3745@2    परं दुग्धस्निग्धं मधुररचनं यस्तु वचनं प्रसूते ब्रूते वा
भवति विरलः कोऽपि सरलः ॥ ३७४५॥

3746@1   असारो निर्गुणो वक्रश्चित्ररूपतयान्वितः ।
3746@2    अवाप न चिराद् भ्रंशं शक्रचापः खलो यथा ॥ ३७४६॥

3747@1   असावधाने पाण्डित्यं क्रयक्रीतं च मैथुनम् ।
3747@2    भोजनं च पराधीनं तिस्रः पुंसां विडम्बनाः ॥ ३७४७॥

3748@1   असावनास्थापरयावधीरितः सरोरुहिण्या शिरसा नमन्नपि ।
3748@2    उपैति शुष्यन् कलमः सहाम्भसा मनोभुवा तप्त इवाभिपाण्डुताम् ॥ ३७४८॥

3749@1   असावनुपनीतोऽपि वेदानधिजगे गुरोः ।
3749@2    स्वभावशुद्धः स्फटिको न संस्कारमपेक्षते ॥ ३७४९॥

3750@1   असावन्तश्चञ्चद्विकचनवलीलाब्जयुगल-
स्तलस्फूर्जत्कम्बुर्विलसदलिसंघात उपरि ।
3750@2    विना दोषासङ्गं सततपरिपूर्णाखिलकलः कुतः प्राप्तश्चन्द्रो
विगलितकलङ्कः सुमुखि ते ॥ ३७५०॥

3751@1   असावहं लोहमयी स यस्याः क्रूरः सखि प्रस्तर एष कान्तः ।
3751@2    आकर्षकद्रावकचुम्बकेषु नैकोऽप्यसौ भ्रामक इत्यवैहि ॥ ३७५१॥

3752@1   असावुदयमारूढः कान्तिमान् रक्तमण्डलः ।
3752@2    राजा हरति लोकस्य हृदयं मृदुभिः करैः ॥ ३७५२॥

3753@1   असावुद्वेललावण्यरत्नाकरसमुद्भवः ।
3753@2    जगद्विजयमाङ्गल्यशङ्खः कुसुमधन्वनः ॥ ३७५३॥

3754@1   असावेकद्वित्रिप्रभृतिपरिपाट्या प्रकटयन् कलाः स्वैरं स्वैरं
नवकमलकन्दाङ्कुररुचः ।
3754@2    पुरन्ध्रीणां प्रेयोविरहदहनोद्दीपितदृशां कटाक्षेभ्यो बिभ्यन्निभृतमिव
चन्द्रोऽभ्युदयते ॥ ३७५४॥

3755@1   असिः शरा वर्म धनुश्च नोच्चकैर्विविच्य किं प्रार्थितमीश्वरेण ते ।
3755@2    अथास्ति शक्तिः कृतमेव याच्ञया न दूषितः शक्तिमतां स्वयंग्रहः
॥ ३७५५॥

3756@1   असिजीवी मषीजीवी देवलो ग्रामयाजकः ।
3756@2    धावकः पाचकश्चैव षड् विप्राः शूद्रजातयः ॥ ३७५६॥

3757@1   असितखुरचतुष्कः श्यामलग्रन्थिपादः स्रवति करसमीपे मूत्रधारां
सवेगाम् ।
3757@2    दशनचलखलीनः कुक्कुटस्कन्धबन्धः किटिवरकठिनोरुर्दूरगः स्यात्
तुरुङ्गः ॥ ३७५७॥

3758@1   असितगिरिसमं स्यात् कज्जलं सिन्धुपात्रे सुरतरुवरशाखा लेखनी
पत्रमुर्वी ।
3758@2    लिखति यदि गृहीत्वा शारदा सर्वकालं तदपि तव गुणानामीश पारं
न याति ॥ ३७५८॥

3759@1   असितनयनलक्ष्मीं लक्षयित्वोत्पलेषु क्वणितकनककाञ्चीं
मत्तहंसस्वनेषु ।
3759@2    अधररुचिरशोभां बन्धुजीवे प्रियाणां पथिकजन इदानीं रोदिति
भ्रान्तचित्तः ॥ ३७५९॥

3760@1   असितभुजगभीषणासिपत्रो रुहरुहिकाहितचित्ततूर्णचारः ।
3760@2    पुलकिततनुरुत्कपोलकान्तिः प्रतिभटविक्रमदर्शनेऽयमासीत् ॥ ३७६०॥

3761@1   असितभुजगशिशुवेष्टितम् अभिनवमाभाति केतकीकुसुमम् ।
3761@2    आयसवलयालंकृत- विषाणमिव दन्तिनः पतितम् ॥ ३७६१॥

3762@1   असितमेकसुराशितमप्यमून् न पुनरेष विधुर्विशदं विषम् ।
3762@2    अपि निपीय सुरैर्जनितक्षयं स्वयमुदेति पुनर्नवमार्णवम् ॥ ३७६२॥

3763@1   असितवसनस्रग्संवीता घनागुरुसारवन् मृगमदमषीस्नाता जातां त्वमेव
तमस्विनी ।
3763@2    अभिसर सुखं दन्तोद्द्योतं न तन्वि विकासयेः श्वसितमथवा
मुञ्चेश्चञ्चद्द्विरेफघनोद्गमम् ॥ ३७६३॥

3764@1   असितात्मा सुसंनद्धः समाविष्कृतचापलः ।
3764@2    भुजंगकुटिलस्तस्या भ्रूविक्षेपः खलायते ॥ ३७६४॥

3765@1   असिद्धसाधनं सद्भिः शासनं दण्ड उच्यते ।
3765@2    तं युक्त्यैव नयेद् दण्डं युक्तदण्डः प्रशस्यते ॥ ३७६५॥

3766@1   असिधारां विषं वह्निं समत्वे यः प्रपश्यति ।
3766@2    मालासुधातुषाराणां स योगी कथ्यते बुधैः ॥ ३७६६॥

3767@1   असिधाराक्रमक्रीता वरमेकापि काकिणी ।
3767@2    न परभ्रूविनिर्दिष्टा सागरान्तापि मेदिनी ॥ ३७६७॥

3768@1   असिधारापथे नाथ शत्रुशोणितपिच्छिले ।
3768@2    आजगाम कथं लक्ष्मीर्निर्जगाम कथं यशः ॥ ३७६८॥

3769@1   असिधेनुरियं विभाति ते जितसर्वक्षितिपालमण्डला ।
3769@2    प्रलये जगतीमिवाशितुं स्फुरती कालकरालजिह्वका ॥ ३७६९॥

3770@1   असिन्दूरेण सीमन्तो मा भून्नो योषितामिति ।
3770@2    अतः परिहरन्त्याजावसिं दूरेण तेऽरयः ॥ ३७७०॥

3771@1   असिमात्रसहायस्य प्रभूतारिपराभवे ।
3771@2    अन्यतुच्छजनस्येव न स्मयोऽस्य महाधृतेः ॥ ३७७१॥

3772@1   असीव्यद् देहे स्वे पशुपतिरुमाङ्कं समघनो विगुप्तो गोपीभिर्दुहितरमयात्
सा कमलभूः ।
3772@2    यदादेशादेतज्जगदपि मृगीदृक्परवशं स वश्यः कस्य स्यादहह
विषमो मन्मथभरः ॥ ३७७२॥

3773@1   असुखमथ सुखं वा कर्मणां पक्तिवेलास्वहह नियतमेते भुञ्जते
देहभाजः ।
3773@2    तदिह पुरत एव प्राह मौहुर्तिकश्चेत् कथय फलममीषामन्ततः किं
ततः स्यात् ॥ ३७७३॥

3774@1   असुखैश्च विनालापो गुह्यस्य कथनं तथा ।
3774@2    विपद्विमोक्षणं चैव मित्रतायाः फलत्रयम् ॥ ३७७४॥

3775@1   असुभिरशुभं त्यक्त्वा देहं निजं किल योगविद् विशति विशदं
ज्ञानालोकात् परस्य कलेवरम् ।
3775@2    नयनविवरैः सूक्ष्मैः साक्षादहो तव नैपुणं विशसि हृदयं
द्रष्टुं स्पष्टं बहिश्च विचेष्टसे ॥ ३७७५॥

3776@1   असुभृतां वधमाचरति क्षमाद् वदति वाक्यमसह्यमसूनृतम् ।
3776@2    परकलत्रधनान्यपि वाञ्छति न कुरुते किमु मद्यमदाकुलः ॥ ३७७६॥

3777@1   असुररचितप्रयत्नाद् विज्ञाता दिविरवञ्चना येन ।
3777@2    संरक्षिता मतिमता रत्नवती वसुमती तेन ॥ ३७७७॥

3778@1   असुरसमरदक्षैर्वज्रसंधृष्टचापैरनुपमबलवीर्यैः स्वैः
कुलैस्तुल्यवीर्यः ।
3778@2    रघुरिव स नरेन्द्रो यज्ञविश्रान्तकोशो भव जगति गुणानां भाजनं
भ्राजितानाम् ॥ ३७७८॥

3779@1   असुरसुरनरेशां यो न भोगेषु तृप्तः कथमिह मनुजानां तस्य भोगेषु
तृप्तिः ।
3779@2    जलनिधिजलपाने यो न जातो वितृष्णस्तृणशिखरगताम्भम्भःपानतः
किं स तृप्येत् ॥ ३७७९॥

3780@1   असुरहितमप्यादित्योत्थं विपत्तिमुपागतं दितिसुतगुरुः प्राणैर्योक्तुं न
किं कचवत् तमः ।
3780@2    पठति लुठतीं कण्ठे विद्यामयं मृतजीवनीं यदि न वहते
संध्यामौनव्रतव्ययभीरुताम् ॥ ३७८०॥

3781@1   असुरो हितमुपदिष्टः प्रह्लादो नारदेन गर्भस्थः ।
3781@2    तत्त्वविदुषां वरोऽभूद्- धितोपदेशं सदा श‍ृणुयात् ॥ ३७८१॥

3782@1   असुलभा सकलेन्दुमुखी च सा किमपि चेदमनङ्गविचेष्टितम् ।
3782@2    अभिमुखीष्विव वाञ्छितसिद्धिषु व्रजति निर्वृतिमेकपदे मनः ॥ ३७८२॥

3783@1   असुहृत्ससुहृच्चापि सशत्रुर्मित्रवानपि ।
3783@2    सप्रज्ञः प्रज्ञया हीनो दैवेन लभते सुखम् ॥ ३७८३॥

3784@1   असूचिभेद्यामासाद्य बालां प्रौढाभिलापिणीम् ।
3784@2    हा कष्टं मुषितोऽस्मीति प्रभाते वक्ति कामुकः ॥ ३७८४॥

3785@1   असूचीसंचारे तमसि नभसि प्रौढजलद- ध्वनिप्राज्ञंमन्ये पतति
पृषतानां निचये ।
3785@2    इदं सौदामिन्याः कनककमनीयं विलसितं मुदं च म्लानिं च प्रथयति
पथि स्वैरसुदृशाम् ॥ ३७८५॥

3786@1   असूत सद्यः कुसुमान्यशोकः स्कन्धात् प्रभृत्येव सपल्लवानि ।
3786@2    पादेन नापैक्षत सुन्दरीणां सम्पर्कमाशिञ्जितनूपुरेण ॥ ३७८६॥

3787@1   असूत सा नागवधूपभोग्यं मैनाकमम्भोनिधिबद्धसख्यम् ।
3787@2    क्रुद्धेऽपि पक्षच्छिदि वृत्रशत्राववेदनाज्ञं कुलिशक्षतानाम्
॥ ३७८७॥

3788@1   असूयको दन्दशूको निष्ठुरो वैरकृन्नरः ।
3788@2    स कृच्छ्रं महदाप्नोति नचिरात् पापमाचरन् ॥ ३७८८॥

3789@1   असूयया हतेनैव पूर्वोपायोद्यमैरपि ।
3789@2    कर्त् णां गृह्यते सम्पत् सुहृद्भिर्मन्त्रिभिस्तथा ॥ ३७८९॥

3790@1   असूयाविष्टे मनसि यदि सम्पत् प्रवर्तते ।
3790@2    तुषाग्निं वायुसम्योगम् इव जानीहि सुव्रत ॥ ३७९०॥

3791@1   असूयैकपदं मृत्युरतिवादः श्रियो वधः ।
3791@2    अशुश्रूषा त्वरा श्लाघा विद्यायाः शत्रवस्त्रयः ॥ ३७९१॥

3792@1   असेकतोऽत्यन्तनिषेकतश्च शाखाविशोषं फलिनो निरूप्य ।
3792@2    सप्ताहमात्रं श‍ृतमेव सर्पिर्विडङ्गदुग्धाम्बु निषेचनीयम् ॥ ३७९२॥

3793@1   असेवके चानुरक्तिर्दानं सप्रियभाषणम् ।
3793@2    अनुरक्तस्य चिह्नानि दोषेऽपि गुणसंग्रहः ॥ ३७९३॥

3794@1   असेवितेश्वरद्वारम् अदृष्टविरहव्यथम् ।
3794@2    अनुक्तक्लीबवचनं धन्यं कस्यापि जीवितम् ॥ ३७९४॥

3795@1   असोढा तत्कालोल्लसदसहभावस्य तपसः कथानां विश्रम्भेष्वथ च
रसिकः शैलदुहितुः ।
3795@2    प्रमोदं वो दिश्यात् कपटबटुवेषापनयने त्वराशथिल्याभ्यां
युगपदभियुक्तः स्मरहरः ॥ ३७९५॥

3796@1   असौ गतः सौगत एव यस्मात् कुर्यान् निरालम्बनतां ममैव ।
3796@2    सखि प्रियस्ते क्षणिकः किमन्यन् निरात्मकः शून्यतमः स वन्द्यः ॥ ३७९६॥

3797@1   असौ गिरेः शीतलकन्दरस्थः पारावतो मन्मथचाटुदक्षः ।
3797@2    धर्मालसाङ्गीं मधुराणि कूजन् संवीजते पक्षपुटेन कान्ताम् ॥ ३७९७॥

3798@1   असौजन्यञ्चेतोभवसमुचितं भावयति तद् वृथा संसारेऽस्मिन्नहह
समयं किं गमयसि ।
3798@2    चिराद् भूयो भूयः कलयसि सखेदो भवसुखं ततो मन्ये त्यागात् प्रभवति
परा निर्वृतिरिति ॥ ३७९८॥

3799@1   असौ नास्तीवेन्दुः क्वचिदपि रविः प्रोषित इव ग्रहोडूनां चक्रं नभसि
लिखितप्रोञ्छितमिव ।
3799@2    अहर्वा रात्रिर्वा द्वयमपि प्रलुप्तप्रविचयं घनैर्बद्धव्यूहैः
किमिदमतिघोरं व्यवसितम् ॥ ३७९९॥

3800@1   असौ बिभ्रत्ताम्रत्विषमुदयशैलस्य शिरसि स्खलन् प्रालेयांशुर्यदि
भवति मत्तो हलधरः ।
3800@2    तदानीमेतत् तु प्रतिनवतमालद्युतिहरं तमोऽपि व्यालोलं विगलति तदीयं
निवसनम् ॥ ३८००॥

3801@1   असौभाग्यं धत्ते परमसुखभोगास्पदमयं विचित्रं तद्गेहं भवति
पृथुकार्तस्वरमयम् ।
3801@2    निविष्टः पल्यङ्के कलयति स कान्तारतरणं प्रसादं कोपं वा जननि
भवती यत्र तनुते ॥ ३८०१॥

3802@1   असौ मरुच्चुम्बितचारुकेसरः प्रसन्नताराधिपमण्डलाग्रणीः ।
3802@2    वियुक्तरामातुरदृष्टिवीक्षितो वसन्तकालो हनुमानिवागतः ॥ ३८०२॥

3803@1   असौ महाकालनिकेतनस्य वसन्नदूरे किल चन्द्रमौलेः ।
3803@2    तमिस्रपक्षेऽपि सह प्रियाभिर्जोत्स्नावतो निर्विशति प्रदोषान् ॥ ३८०३॥

3804@1   असौ महेन्द्रद्विपदानगन्धिस्त्रिमार्गगावीचिविमर्दशीतः ।
3804@2    आकाशवायुर्दिनयौवनोत्थान् आचामति स्वेदलवान् मुखे ते ॥ ३८०४॥

3805@1   असौ महेन्द्राद्रिसमानसारः पतिर्महेन्द्रस्य महोदधेश्च ।
3805@2    यस्य क्षरत्सैन्यगजच्छलेन यात्रासु यातीव पुरो महेन्द्रः ॥ ३८०५॥

3806@1   असौ रसौचित्यगुणोज्ज्वलोऽपि गुम्फो न काव्यव्यपदेशयोग्यः ।
3806@2    धत्ते खलस्यापि न दुर्विषह्य- द्वेषग्रहोत्सारणमन्त्रतां यः ॥ ३८०६॥

3807@1   असौ विद्याशाली शिशुरपि विनिर्गत्य भवनाद् इहायातः
सम्प्रत्यविकलशरच्चन्द्रवदनः ।
3807@2    यदालोकस्थाने भवति पुरमुन्मादतरलैः कटाक्षैर्नारीणां
कुवलयितवातायनमिव ॥ ३८०७॥

3808@1   असौ समरसाहसं वितनुतेऽग्रिमश्रेयसे मुकुन्दममुमात्मनि स्थिरयितुं
न किं वाञ्छति ।
3808@2    अतः परतरं कुतः प्रतरणाय वारांनिधेर्निदानमिह संसृतेः
सुखसृतेश्च किं कारणम् ॥ ३८०८॥

3809@1   असौ समालोकितकाननान्तरे विकीर्णविस्पष्टमरीचिकेसरः ।
3809@2    विनिर्गतः सिंह इवोदयाचलाद् गृहीतनिष्पन्दमृगो निशाकरः ॥ ३८०९॥

3810@1   असौ हि दत्त्वा तिमिरावकाशम् अस्तं व्रजत्युन्नतकोटिरिन्दुः ।
3810@2    जलावगाढस्य वनद्विपस्य तीक्ष्णं विषाणाग्रमिवावशिष्टम् ॥ ३८१०॥

3811@1   असौ हि रामा रतिविग्रहप्रिया रहःप्रगल्भा रमणं रहोगतम् ।
3811@2    रतेन शत्रौ रमयेत् परेन वा नो चेदुदेष्यत्यरुणः पुरो रिपुः ॥ ३८११॥

3812@1   असौ हि संकेतसमुत्सुकाभिर्विलासिनीभिर्मदनातुराभिः ।
3812@2    सरोषदृष्टः स्फुरिताधराभिर्द्रुतं रविर्भीत इवास्तमेति ॥ ३८१२॥

3813@1   अस्तंगतभारविरवि कालवशात् कालिदासविधुविधुरम् ।
3813@2    निर्वाणबाणदीपं जगदिदमद्योति रत्नेन ॥ ३८१३॥

3814@1   अस्तं गतवति सवितरि पायसपिण्डं सुधाकरं प्राची ।
3814@2    व्यरचयदम्बरकुशभुवि चरति कलङ्कस्तदन्तरे काकः ॥ ३८१४॥

3815@1   अस्तं गतवति सवितरि भर्तरि मधुपं निवेश्य कोशान्ते ।
3815@2    कमलिन्योऽपि रमन्ते किमत्र चित्रं मृगाक्षीणाम् ॥ ३८१५॥

3816@1   अस्तंगते दिवानाथे नलिनी मधुपच्छलात् ।
3816@2    गिलन्ति स्वविनाशाय गुटिकां कालकूटजाम् ॥ ३८१६॥

3817@1   अस्तंगते निजरिपावपि कुम्भयोनौ संकोचमाप जलधिर्न तु माद्यति स्म ।
3817@2    गम्भीरतागुणचमत्कृतविष्टपानां शत्रुक्षयेऽपि महतामुचितं
ह्यदः स्यात् ॥ ३८१७॥

3818@1   अस्तंगते भास्वति नान्धकारान् शनैश्चरो हन्ति विधौ बुधश्च ।
3818@2    पितुर्गुणैर्न प्रतिभाति पुत्रो गुणान्वितो यः स गुणेन भाति ॥ ३८१८॥

3819@1   अस्तंगतोऽयमरविन्दवनैकबन्धुर्भास्वान्न लङ्घयति कोऽपि
विधिप्रणीतम् ।
3819@2    हे चक्र धैर्यमवलम्ब्य विमुञ्च शोकं धीरास्तरन्ति विपदं न तु
दीनचित्ताः ॥ ३८१९॥

3820@1   अस्तं भास्वति लोकलोचनकलालोके गते भर्तरि स्त्रीलोकोचितमाचरन्ति
सुकृतं वह्नौ विलीय त्विषः ।
3820@2    अप्येतास्तु चिकीर्षयेव तपसां ताराक्षमाला दिशो मन्ये
खञ्जनकण्ठकोमलतमःकृष्णाजिनं बिभ्रति ॥ ३८२०॥

3821@1   अस्तं मुक्तिरुपैतु यत्र न तनूसाध्या हरेर्भक्तयस्तन्नः संसृतिरेधतां
निरवधिर्यस्याः प्रसादोदयात् ।
3821@2    मूर्ध्नि श्रीपुरुषोत्तमप्रणतयः श्रीरामनामानने हृद्देशे यदुनन्दनस्य
जलदश्यामाभिरामाकृतिः ॥ ३८२१॥

3822@1   अस्तं यतापि किल मस्तकवर्तिनासावस्ताचलोऽहिमरुचा रुचिमप्यलम्भि ।
3822@2    प्रायः परोपकृतये कृतिनोऽनेपेक्ष्य स्वार्थं विपत्कवलिता अपि
भावयन्ति ॥ ३८२२॥

3823@1   अस्तं यातस्तिमिरपटलीदत्तभङ्गः पतंगः प्राप्तो
नैवोदयगिरिशिरोमूलमेणावचूलः ।
3823@2    तत्ते कालं कतिपलमयं भाति खद्योतपोत द्योतं द्योतं पुनरपि
पुनर्द्योततां को विलम्बः ॥ ३८२३॥

3824@1   अस्तं शशी याति शशाङ्कवदने मानं विमुञ्चाधुना किं मानेन मुधा
नतभ्रु गगनाद् भ्रश्यन्त्यमूस्तारकाः ।
3824@2    इत्थं त्वामनुशिक्षयन् क्षितितलादुन्नम्य पादं शनैः क्षीणां वीक्ष्य
निशां निसर्गसुभगं गायत्यसौ कुक्कुटः ॥ ३८२४॥

3825@1   अस्तग्रस्तगभस्तिमत्करततिन्यङ्नीतचञ्चूपुटी पाटीराद्रिमथो
हिमाचलमधः प्रक्षिप्य पक्षद्वयम् ।
3825@2    पश्चादुन्नतपुच्छपुञ्जमुदयत्प्राचीप्रकाशच्छलाद् अण्डं
मण्डलमैन्दवं जनयति व्यक्तं बकोटीवियत् ॥ ३८२५॥

3826@1   अस्तप्रत्युपकारगन्धमकृतस्वप्रार्थनापेक्षम- प्यम्भोभिर्भुवमार्द्रयन्ति
जलदा जीवन्त्यमी जन्तवः ।
3826@2    दैवज्ञः पुनरस्ति वृष्टिरिति वागेका मयोक्तेति यद् विश्वं
क्रीतमिवाधिगच्छति तदेवाघूर्णते मर्मणि ॥ ३८२६॥

3827@1   अस्तब्धः पूजयेन् मान्यान् गुरून् सेवेदमायया ।
3827@2    अर्चेद् देवान्नदम्भेन श्रियमिच्छेदकुत्सिताम् ॥ ३८२७॥

3828@1   अस्तब्धतामचापल्यं वैराणां चाप्यकर्तृताम् ।
3828@2    प्रत्यक्षतो विजानीयाद् भद्रतां क्षुद्रतामपि ॥ ३८२८॥

3829@1   अस्तब्धमक्लीबमदीर्घसूत्रं सानुक्रोशं श्लक्ष्णमहार्यमन्यैः ।
3829@2    अरोगजातीयमुदारवाक्यं दूतं वदन्त्यष्टगुणोपपन्नम् ॥ ३८२९॥

3830@1   अस्तमस्तकपर्यस्तसमस्तार्कांशुसंस्तरा ।
3830@2    पीनस्तनस्थिताताम्रकम्रवस्त्रेव वारुणी ॥ ३८३०॥

3831@1   अस्तमितविषयसङ्गा मुकुलितनयनोत्पला मृदुश्वसिता ।
3831@2    ध्यायति किमप्यलक्ष्यं नित्यं योगाभियुक्तेव ॥ ३८३१॥

3832@1   अस्तमीयुषि निशाकरे सती रागतोऽतिविधुरा कुमुद्वती ।
3832@2    षट्पदं गरलमग्रहीन् मुखे संमुखेऽपि खगशब्दवारिता ॥ ३८३२॥

3833@1   अस्तव्यस्तमितस्ततः पथि पतन् मद्यं महादुद्वमन् हस्ताभ्यां मुखमक्षिकाः
परिणुदन् गालीर्गदन् गद्गदन् ।
3833@2    उत्तालैः शिशुभिर्भृशं वलयितो बीभत्समूर्तिर्महान् मत्तो दक्षिणतः
क्षणं क्षिप दृशं मत्तोऽयमागच्छति ॥ ३८३३॥

3834@1   अस्तव्यस्तसमीरकम्पिततया दृष्टेस्तिरस्कारिणीं
हस्तेनालकवल्लरीमकुटिलामानीय कर्णान्तिकम् ।
3834@2    उद्वीक्ष्य प्रियमार्गमध्वगवधूरस्तं गते भास्वति छिन्नाशा स्वनिवेशमेति
शनकैः स्वप्नेक्षणाशंसिनी ॥ ३८३४॥

3835@1   अस्तव्यस्तान् क्रमततगतीन् पत्रिमालातरङ्गान् वेणीदण्डानिव धृतवती
मुक्तसंध्याङ्गरागा ।
3835@2    ध्वान्तम्लानांशुकपरिचयच्छन्नलावण्यशोच्या द्यौः
प्रत्यग्रद्युमणिविरहाद्वान्तमक्ष्णोर्न याति ॥ ३८३५॥

3836@1   अस्ताद्रिपार्श्वमुपजग्मुषि तिग्मभासि जानीत शीतकिरणोऽभ्युदितो न वेति ।
3836@2    चारा इवाथ रजनीतिमिरप्रयुक्ताश्चेरुश्चिरं चरणभूमिषु चञ्चरीकाः
॥ ३८३६॥

3837@1   अस्ताद्रिशिरोविनिहित- रविमण्डलसरसयावघट्टाङ्कम् ।
3837@2    नयतीव कालकौलः क्वापि नभःसैरिभं सिद्ध्यै ॥ ३८३७॥

3838@1   अस्ताभिमुखे सूर्ये उदिते सम्पूर्णमण्डले चन्द्रे ।
3838@2    गमनं बुधस्य लग्ने उदितास्तमिते च केतौ ॥ ३८३८॥

3839@1   अस्तावलम्बिरविबिम्बतयोदयाद्रि- चूडोन्मिषत्सकलचन्द्रतया च सायम् ।
3839@2    संध्याप्रनृत्तहरहस्तगृहीतकांस्य- तालद्वयेव समलक्ष्यत
नाकलक्ष्मीः ॥ ३८३९॥

3840@1   अस्ताविलरूक्षाक्ष्यो मूषकनयनाश्च न शुभदा गावः ।
3840@2    प्रचलच्चिपिटविषाणा करटाः खरसदृशवर्णाश्च ॥ ३८४०॥

3841@1   अस्ति कारणमव्यक्तं सर्वव्यापि परापरम् ।
3841@2    सांनिध्यादपि दुर्ग्राह्यं विश्वमूर्त्योपलक्षितम् ॥ ३८४१॥

3842@1   अस्ति कोऽपि तिमिरस्तनंधयः किंचिदञ्चितपदं स गायति ।
3842@2    यन्मनागपि निशम्य का वधूर्नावधूतहृदयोपजायते ॥ ३८४२॥

3843@1   अस्ति ग्रीवा शिरो नास्ति द्वौ भुजौ करवर्जितौ ।
3843@2    सीताहरणसामर्थ्यो न रामो न च रावणः ॥ ३८४३॥

3844@1   अस्ति जलं जलराशौ क्षारं तत् किं विधीयते तेन ।
3844@2    लघुरपि वरं स कूपो यत्राकण्ठं जनः पिबति ॥ ३८४४॥

3845@1   अस्ति पुत्रो वशे यस्य भृत्यो भार्या तथैव च ।
3845@2    अभावे सति संतोषः स्वर्गस्थोऽसौ महीतले ॥ ३८४५॥

3846@1   अस्ति भयमस्ति कौतुकम् अस्ति च मन्दाक्षमस्ति चोत्कण्ठा ।
3846@2    बालानां प्रणयिजने भावः कोऽप्येष नैकरसः ॥ ३८४६॥

3847@1   अस्ति यद्यपि सर्वत्र नीरं नीरजराजितम् ।
3847@2    मोदते न तु हंसस्य मानसं मानसं विना ॥ ३८४७॥

3848@1   अस्ति श्रीस्तनपत्रभङ्गमकरीमुद्राङ्कितोरःस्थलो देवः
सर्वजगत्पतिर्मधुवधूवक्त्राब्जचन्द्रोदयः ।
3848@2    क्रीडाक्रोडतनोर्नवेन्दुविशदे दंष्ट्राङ्कुरे यस्य भूर्भाति स्म
प्रलयाब्धिपल्वलतलोत्खातैकमुस्ताकृतिः ॥ ३८४८॥

3849@1   अस्ति स्वर्णमयोऽद्रिरस्ति विषयः क्षुत्तृड्भरावर्जितः सन्ति
क्षीरघृताकरा जलधयः सन्ति द्रुमाः कामदाः ।
3849@2    किं नस्तच्चरिताद्भुतश्रवणतः साध्यं क्षुधा ताम्यतां दृष्टं
यत्सविधे विधेहि सुमते तत्रैव सर्वं श्रमम् ॥ ३८४९॥

3850@1   अस्ति स्वादुफलं किमस्ति किमथाघ्रातुं क्षमः कोरकस्तद्विश्राम्यतु नाम
भोक्तुमुचितं पत्रं किमस्त्यन्ततः ।
3850@2    सेव्यो हन्त यदीदृशोऽपि मनुजैर्वृक्षाधमः पिप्पलो दुःस्वातन्त्र्यमिदं
विधेः कथय तत् कस्याग्रतो रुद्यताम् ॥ ३८५०॥

3851@1   अस्तीत्येव कृषिं कुर्यात् अस्ति नास्तीति वाणिजम् ।
3851@2    नास्तीत्येव ऋणं दद्यात् नाहमस्मीति साहसम् ॥ ३८५१॥

3852@1   अस्तु तावदगस्त्येन जह्नोर्महिमनिह्नवः ।
3852@2    का कथा तस्य बालस्य विश्वग्रासेऽप्यतृप्यतः ॥ ३८५२॥

3853@1   अस्तु स्वस्त्ययनाय दिग्धनपते कैलासशैलाश्रय-
श्रीकण्ठाभरणेन्दुविभ्रमदिवानक्तंभ्रमत्कौमुदी ।
3853@2    यत्रालं नलकूबराभिसरणारम्भाय रम्भास्फुरत् पाण्डिम्नैव तनोस्तनोति
विरहव्यग्रापि वेशग्रहम् ॥ ३८५३॥

3854@1   अस्ते शिवा पश्चिमायां परचक्रभयाय सा ।
3854@2    शुभा कुबेरदिश्यस्ते ग्रामान्तः शून्यकारिणी ॥ ३८५४॥

3855@1   अस्तोकविस्मयमपस्मृतपूर्ववृत्तम् उद्भूतनूतनभयज्वरजर्जरं नः ।
3855@2    एकक्षणत्रुटितसंघटितप्रमोहम् आनन्दशोकशबलत्वमुपैति चेतः
॥ ३८५५॥

3856@1   अस्तोदयाचलविलम्बिरवीन्दुबिम्ब- व्याजात् क्षणं श्रवणयोर्निहितारविन्दा ।
3856@2    ताराच्छलेन कुसुमानि समुत्क्षिपन्ती संध्येयमागतवती प्रमदेव काचित्
॥ ३८५६॥

3857@1   अस्तोदयाद्रिगतमर्कशशाङ्कबिम्बम् अह्नोऽतिवार्धकदशामवलम्बितस्य ।
3857@2    ताराक्षराणि पठितुं तपनीयशैल- नासावसक्तमुपनेत्रमिवाबभासे
॥ ३८५७॥

3858@1   अस्तोपधानविनिहित- रविबिम्बशिरोनिकुञ्चितदिगङ्गः ।
3858@2    वस्तेऽन्धकारकम्बलम् अम्बरशयने दिनाध्वन्यः ॥ ३८५८॥

3859@1   अस्त्यत्रैव किलार्णवे तदमृतं तत्रैव हालाहलः सन्त्यस्मिन् मलये
पटीरतरवस्तत्रैव वाताशनाः ।
3859@2    यद्यद्वस्त्वभिजातमस्ति सविधे तत्तद् दुरापं नृणां प्राप्तव्यं
रसनाञ्चले करतले भाले च वेधा न्यधात् ॥ ३८५९॥

3860@1   अस्त्यद्यापि चतुःसमुद्रपरिखापर्यन्तमुर्वीतलं वर्तन्तेऽपि च तत्र
तत्र रसिका गोष्ठीषु सक्ता नृपाः ।
3860@2    एकस्तत्र निरादरो भवति चेदन्यो भवेत् सादरो वाग्देवी वदनाम्बुजे वसति
चेत् को नाम दीनो जनः ॥ ३८६०॥

3861@1   अस्त्यप्रतिसमाधेयं स्तनद्वन्द्वस्य दूषणम् ।
3861@2    स्फुटतां कञ्चुकानां यन् नायात्यावरणीयताम् ॥ ३८६१॥

3862@1   अस्त्युत्तरस्यां दिशि देवतात्मा हिमालयो नाम नगाधिराजः ।
3862@2    पूर्वापरौ तोयनिधी वगाह्य स्थितः पृथिव्या इव मानदण्डः ॥ ३८६२॥

3863@1   अस्त्येकं भुवनं सूक्ष्मं क्षमध्वे यत्र वीक्षितुम् ।
3863@2    विषयांश्चित्रविद्यायाश्चित्राणां चलतां तथा ॥ ३८६३॥

3864@1   नाटकाख्यायिकानां च शक्यान् सर्वविधानपि ।
3864@2    स्फुरणा जायते प्रायस्तत एव कलाकृताम् ॥ ३८६४॥

3865@1   अस्त्येव भूभृतां मूर्ध्नि दिवि वा द्योततेऽम्बुदः ।
3865@2    मरुद्भिर्भज्यमानोऽपि स किमेति रसातलम् ॥ ३८६५॥

3866@1   अस्त्येवोद्दामदावानलविकलतरं काननं यत्र तत्र प्रौढोत्तापाभिभूतं
जगदपि सकलं निर्जला एव नद्यः ।
3866@2    किं रे निर्लज्ज गर्जं कलयसि बहुशस्तर्जयन् पान्थबालाः पर्जन्य
त्वाममी किं क्वचिदपि गणयन्त्यम्बुदत्वेन लोकाः ॥ ३८६६॥

3867@1   अस्त्रं विमुच्य सकलं प्रथमप्रयोगे भूयोऽपि हन्तुमबलां
विहितोद्यमस्य ।
3867@2    पुष्पायुधस्य वपुरेव तदीयमेकं लक्ष्यं च हन्त शरधिश्च तदा
बभूव ॥ ३८६७॥

3868@1   अस्त्रं स्त्री वामनो मर्त्यः पशुरेभ्योऽथवेतरः ।
3868@2    विधियोगाद् भवेत् कामं पौरुषं न परित्यजेत् ॥ ३८६८॥

3869@1   अस्त्रज्वालावलीढप्रतिबलजलधेरन्तरौर्वायमाणे सेनानाथे स्थितेऽस्मिन्
मम पितरि गुरौ सर्वधन्वीश्वराणाम् ।
3869@2    कर्णालं संभ्रमेण व्रज कृप समरं मुञ्च हार्दिक्यशङ्कां ताते
चापद्वितीये वहति रणधुरं को भयस्यावकाशः ॥ ३८६९॥

3870@1   अस्त्रप्रयोगखुरलीकलहे गणानां सैन्यैर्वृतोऽपि जित एव मया कुमारः ।
3870@2    एतावतापि परिरभ्य कृतप्रसादः प्रादादिमं प्रियगुणो भगवान् गुरुर्मे
॥ ३८७०॥

3871@1   अस्त्रव्यस्तशिरस्त्रशस्त्रकषणैः कृत्तोत्तमाङ्गे क्षणं व्यूढासृक्सरिति
स्वनत्प्रहरणे वर्मोद्वमद्वाह्निनि ।
3871@2    आहूयाजिमुखे स कोसलपतिर्भग्ने प्रधाने बले एकेनैव रुमण्वता
शरशतैर्मत्तद्विपस्थो हतः ॥ ३८७१॥

3872@1   अस्त्राणि प्लवगाधिपेन विहिताः पौलस्त्यवक्षःस्थली-
संघट्टानलदत्तदावविपदः सीदन्ति भूमीरुहाः ।
3872@2    उत्पाट्य प्रहितश्च शैलशिखरो लङ्केन्द्रहस्तावली- निष्पिष्टो
निजकुञ्जनिर्झरजलैर्जम्बालपिण्डायते ॥ ३८७२॥

3873@1   अस्त्रामास तृणं प्रियाद्रुहि तृणामास स्मरारेर्धनुर्दारामास मुनेः शिलापि
नृवरामास स्वयं पादुका ।
3873@2    कुल्यामास महार्णवोऽपि कपयो योधांबभूवुस्तदा पौलस्त्यो मशकीबभूव
भगवंस्त्वं मानुषामासिथाः ॥ ३८७३॥

3874@1   अस्त्रौघप्रसरेण रावणिरसौ यं दुर्यशोभागिनं चक्रे
गौतमशापयन्त्रितभुजस्थेमानमाखण्डलम् ।
3874@2    कच्छावर्तकुलीरतां गमयता वीर त्वया रावणं तत्संमृष्टमहो
विशल्यकरणी जागर्ति सत्पुत्रता ॥ ३८७४॥

3875@1   अस्त्वक्षरग्रहविधिर्जनुषां सहस्रैरापाततो भवतु वापि ततोऽर्थबोधः ।
3875@2    दुर्वादिकल्पितविकल्पतरङ्गसान्द्रान् दुष्पूर्वपक्षजलधीन् कथमुत्तरेयुः
॥ ३८७५॥

3876@1   अस्थानगामिभिरलंकरणैरुपेता भूयः पदस्खलननिह्नुतिरप्रसन्ना ।
3876@2    वाणीव कापि कुकवेर्जनहस्यमाना द्राङ्निर्गता निजगृहाद् वनिता मदान्धा
॥ ३८७६॥

3877@1   अस्थानाभिनिवेशिता रतिपतेरौचित्यभङ्गो रतेर्वैयर्थ्यं नवयौवनस्य
किमपि प्रेम्णः कलङ्काङ्कुरः ।
3877@2    सौभाग्यस्य विमानना विगुणता सौन्दर्यसारश्रियः श‍ृङ्गारस्य विडम्बना
किमपरं वेश्यारताडम्बरः ॥ ३८७७॥

3878@1   अस्थानाभिनिवेशी प्रायो जड एव भवति नो विद्वान् ।
3878@2    बालादन्यः कोऽम्भसि जिघृक्षतीन्दोः स्फुरद्बिम्बम् ॥ ३८७८॥

3879@1   अस्थाने गमिता लयं हतधियां वाग्देवता कल्पते धिक्काराय पराभवाय
महते तापाय पापाय वा ।
3879@2    स्थाने तु व्ययिता सतां प्रभवति प्रख्यातये भूतये चेतोनिर्वृतये
परोपकृतये प्रान्ते शिवावाप्तये ॥ ३८७९॥

3880@1   अस्थाने जनसंकटे मयि मनाक् काञ्चीं समास्कन्दति व्यालोले रशनांशुके
विगलिते नीते च नाभेरधः ।
3880@2    धन्योऽयं स करः कुरङ्गकदृशा तस्मिन्नवस्थान्तरे
कम्पातङ्ककरंबिताङ्गलतया यस्यावकाशः कृतः ॥ ३८८०॥

3881@1   अस्थाने ताडितो वाजी बहून् दोषानवाप्नुयात् ।
3881@2    तावद्भवन्ति ते दोषा यावज्जीवत्यसौ हयः ॥ ३८८१॥

3882@1   अस्थानेऽभिनिविष्टान् मूर्खानस्थान एव संतुष्टान् ।
3882@2    अनुवर्तन्ते धीराः पितर इव क्रीडतो बालान् ॥ ३८८२॥

3883@1   अस्थाने ह्यपि च स्थाने सततं चानुगामिनि ।
3883@2    क्रुद्धो दण्डान् प्रणयति विविधांस्तेजसा वृतः ॥ ३८८३॥

3884@1   अस्थिक्षोदवतीव कुन्दमुकुलैः फुल्लैः पलाशद्रुमैः साङ्गारप्रकरेव
धूमकलुषेवोत्पातिभिः षट्पदैः ।
3884@2    रक्ताक्षद्युतिभिः सशेषदहनालातेव पुंस्कोकिलैर्दृष्टा प्राणसमाचितेव
पथिकैराराद् वनान्तस्थली ॥ ३८८४॥

3885@1   अस्थि नास्ति शिरो नास्ति बाहुरस्ति निरङ्गुलिः ।
3885@2    नास्ति पादद्वयं गाढम् अङ्गमालिङ्गति स्वयम् ॥ ३८८५॥

3886@1   अस्थिरं जीवितं लोके यौवनं धनमस्थिरम् ।
3886@2    अस्थिरं पुत्रदारादि धर्मः कीर्तिर्द्वयं स्थिरम् ॥ ३८८६॥

3887@1   अस्थिरः कुलसंबन्धः सदा विद्या विवादिनी ।
3887@2    मदो मोहाय मिथ्यैव मुहूर्तनिधनं धनम् ॥ ३८८७॥

3888@1   अस्थिरमनेकरागं गुणरहितं नित्यवक्रदुष्प्रापम् ।
3888@2    प्रावृषि सुरेन्द्रचापं विभाव्यते युवतिचित्तमिव ॥ ३८८८॥

3889@1   अस्थिरेण शरीरेण स्थिरं कर्म समाचरेत् ।
3889@2    अवश्यमेव यास्यन्ति प्राणाः प्राघूर्णका इव ॥ ३८८९॥

3890@1   अस्थिवद् दधिवच्चैव शङ्खवद् बकवत् तथा ।
3890@2    राजंस्तव यशो भाति पुनः संन्यासिदन्तवत् ॥ ३८९०॥

3891@1   अस्थिष्वर्थाः सुखं मांसे त्वचि भोगाः स्त्रियोऽक्षिषु ।
3891@2    गतौ यानं स्वरे चाज्ञा सर्वं सत्त्वे प्रतिष्ठितम् ॥ ३८९१॥

3892@1   अस्थिस्थूणं स्नायुयुतं मांसशोणितलेपनम् ।
3892@2    चर्मावनद्धं दुर्गन्धि पूर्णं मूत्रपुरीषयोः ॥ ३८९२॥

3893@1   जराशोकसमाविष्टं रोगायतनमातुरम् ।
3893@2    रजस्वलमनित्यं च भूतावासमिमं त्यजेत् ॥ ३८९३॥

3894@1   नदीकूलं यथा वृक्षं वृक्षं वा शकुनिर्यथा ।
3894@2    तथा त्यजन्निमं देहं कृच्छ्राद् ग्राहाद् विमुच्यते ॥ ३८९४॥

3895@1   अस्थीनि मज्जा शुक्लं च पितुरंशास्त्रयो मताः ।
3895@2    रक्तं रोमाणि पललम् अंशा मातुरमी मता ॥ ३८९५॥

3896@1   अस्थीन्यस्थीन्यजिनमजिनं भस्म भस्मेन्दुरिन्दुर्गङ्गा गङ्गोरग उरग
इत्याकुलाः संभ्रमेण ।
3896@2    भूषावेषोपकरणगणप्रापणव्यापृतानां नृत्तारम्भप्रणयिनि शिवे
पान्तु वाचो गणानाम् ॥ ३८९६॥

3897@1   अस्नाताशी मलं भुङ्क्ते अजपी पूयभक्षणम् ।
3897@2    अहुताशी विषं भुङ्क्ते अदाता विषमश्नुते ॥ ३८९७॥

3898@1   अस्पृश्यसंगतिमिह प्रविधाय सोढा दण्डाहतीः पटह बन्धमपि प्रपद्य ।
3898@2    दोषं प्रकाशयसि यत्प्रतिरथ्यमेव लोकस्य तद्विमुखतां प्रकटीकरोषि
॥ ३८९८॥

3899@1   अस्पृश्योऽस्तु मलीमसोऽस्त्वनियताहारोऽस्त्वतोऽप्युद्भटैर्दोषैरस्तु
परःशतैः परिवृतः काकस्ततः का क्षतिः ।
3899@2    भुङ्क्ते भोज्यमुपस्थितं समुपहूयैव स्वयं बान्धवान् यः सीदन् क्षुधया
विचिन्तय ततो धन्यश्च पुण्यश्च कः ॥ ३८९९॥

3900@1   अस्पृष्टे राहुभीत्याहनि निशि च समे कल्मषच्छाययोने हासत्रासाद्
विदूरे समुपचितविभावैभवे हृद्यगन्धे ।
3900@2    पाथोदाच्छादहीने धरणितलगतादुर्लभे सर्वलोका- ह्लादं चाप्यादधाने
सुमुखि तव मुखौपम्यलेशः सुधांशौ ॥ ३९००॥

3901@1   अस्मत्पूर्वैः सुरपतिहृतं द्रष्टुकामैस्तुरङ्गं भित्त्वा
क्षोणीमगणितबलैः सागरो वर्धितात्मा ।
3901@2    सत्कारार्थं तव यदि गिरीनादिशेद् गुप्तपक्षा न श्रान्तोऽपि प्रणयमुचितं
नैव बन्धोर्विहन्याः ॥ ३९०१॥

3902@1   अस्मत्प्रयाणसमये कुरु मङ्गलानि किं रोदिषि प्रियतमे वद कारणं मे ।
3902@2    भोः प्राणनाथ विरहानलतीव्रताप- धूमेन वारि गलितं मम लोचनानाम्
॥ ३९०२॥

3903@1   अस्मदीश्वरविश्वासप्रमाणेन प्रभोः कृपा ।
3903@2    विधातुं प्रभवेत् कार्यं साहाय्यं च तथैव नः ॥ ३९०३॥

3904@1   अस्मद्रिपूणामनिलाशनानां दत्तो निवासः खलु चन्दनेन ।
3904@2    इतीव रोषाद् व्यजनस्य वायुर्व्यशोषयच्चन्दनमङ्गसंस्थम् ॥ ३९०४॥

3905@1   अस्मद्वैरी शशभृदमुना जीयते ह्यन्धकारः सारङ्गाक्ष्या मुखमनुगतः
केशपाशच्छलेन ।
3905@2    तं संश्रुत्य प्रगलितमहाः शीतरश्मिस्तदैव प्राप्तः सेवाघटनविधये
मालतीदामभङ्ग्या ॥ ३९०५॥

3906@1   अस्माकं जलजीविनां जलमिदं सद्वाजिराजिव्रजैः पातव्यं
पररक्तरक्तमनसां तृप्तिः पतीनां क्षयः ।
3906@2    मत्वैवं किल राजराज नृपते त्वज्जैत्रयात्रोत्सवे मत्सी रोदिति मक्षिका
च हसति ध्यायन्ति वैरिस्त्रियः ॥ ३९०६॥

3907@1   अस्माकं परमन्दिरस्य चरितं यद्यप्यवाच्यं भवेत् स्वामी त्वं कथयामि
तेन भवतः किंचित् प्रियादूषणम् ।
3907@2    श्रीमद् राम नृप त्वया रणमुखे पाणिग्रहः सादरं यस्याः सासिलता
परस्य हृदये दृष्टा लुठन्ती मया ॥ ३९०७॥

3908@1   अस्माकं बत मण्डले प्रथमतः पत्या करः पात्यते
काञ्चीकुन्तलमध्यदेशविषयान् संत्यज्य भूरिश्रियः ।
3908@2    इत्यालोक्य कुचौ पयोरुहदृशां जातौ सुनीलाननौ नो नीचोऽपि पराभवं
विषहते किं तादृशावुन्नतौ ॥ ३९०८॥

3909@1   अस्माकं वदरीचक्रं बदरी च तवाङ्गणे ।
3909@2    वादरायणसम्बन्धाद् यूयं यूयं वयं वयम् ॥ ३९०९॥

3910@1   अस्माकं व्रतमेतदेव यदयं कुञ्जोदरे जागरः शुश्रूषा मदनस्य
वक्त्रमधुभिः संतर्पणीयोऽतिथिः ।
3910@2    निस्त्रिंशाः शतशः पतन्तु शिरसश्छेदोऽथवा जायताम् आत्मीयं
कुलवर्त्म पुत्रि न मनागुल्लङ्घनीयं त्वया ॥ ३९१०॥

3911@1   अस्माकं सखि वाससी न रुचिरे ग्रैवेयकं नोज्ज्वलं नो वक्रा गतिरुद्धतं
न हसितं नैवास्ति कश्चिन्मदः ।
3911@2    किन्त्वन्येऽपि जना वदन्ति सुभगोऽप्यस्याः प्रियो नान्यतो दृष्टिं
निक्षिपतीति विश्वमियता मन्यामहे दुःस्थितम् ॥ ३९११॥

3912@1   अस्माकमङ्गमङ्गं पण्योपनतं महाधननिधानम् ।
3912@2    दासीसुताः किमेते स्वादन्ति विटाः प्रसङ्गेन ॥ ३९१२॥

3913@1   अस्माकमध्यासितमेतदन्तस्तावद्भवत्या हृदयं चिराय ।
3913@2    बहिस्त्वयालंक्रियातमिदानी- मुरो मुरं विद्विषतः श्रियेव ॥ ३९१३॥

3914@1   अस्माकमात्मभूर्भूत्वा हन्तास्मानेव हंसि यत् ।
3914@2    रे रे कन्दर्प तन्नित्यम् अनङ्गत्वं सदास्तु ते ॥ ३९१४॥

3915@1   अस्माकमेकपद एव मरुद्विकीर्ण- जीमूतजालरसितानुकृतिर्निनादः ।
3915@2    गम्भीरमङ्गलमृदङ्गसहस्रजन्मा शब्दान्तरग्रहणशक्तिमपाकरोति
॥ ३९१५॥

3916@1   अस्मात् परं बत यथाश्रुति संभृतानि को नः कुले निवपनानि
नियच्छतीति ।
3916@2    नूनं प्रसूतिविकलेन मया प्रसिक्तं धौताश्रुशेषमुदकं पितरः पिबन्ति
॥ ३९१६॥

3917@1   अस्मादृशां नूनमपुण्यभाजां न स्वोपयोगी न परोपयोगी ।
3917@2    सन्नप्यसद्रूपतयैव वेद्यो दारिद्र्यमुद्रो गुणरत्नकोषः ॥ ३९१७॥

3918@1   अस्मानवेहि कलमानलमाहतानां येषां प्रचण्डमुसलैरवदाततैव ।
3918@2    स्नेहं विमुच्य सहसा खलतां प्रयान्ति ये स्वल्पपीडनवशान्न वयं
तिलास्ते ॥ ३९१८॥

3919@1   अस्मान् मा भज कालकूटभगिनि स्वप्नेऽपि पद्मालये व्याधीभूय कदर्थयन्ति
बहुशो मातर्विकारा इमे ।
3919@2    यच्चक्षुर्न निरीक्षतेच्छविषयं नैवं श‍ृणोति श्रुतिः प्राणा
एव वरं प्रयान्ति न पुनर्निर्यान्ति वाचो बहिः ॥ ३९१९॥

3920@1   अस्मान् विचित्रवपुषश्चिरपृष्ठलग्नान् को वा विमुञ्चति सखे यदि वा
विमुञ्च ।
3920@2    हा हन्त केकिवर हानिरियं तवैव भूपालमूर्धनि पुनर्भविता स्थितिर्नः
॥ ३९२०॥

3921@1   अस्मान् साधु विचिन्त्य संयमधनानुच्चैः कुलं चात्मनस्त्वय्यस्याः
कथमप्यबान्धवकृतां स्नेहप्रवृत्तिं च ताम् ।
3921@2    सामान्यप्रतिपत्तिपूर्वकमियं दारेषु दृश्या त्वया भाग्यायत्तमतःपरं
न खलु तद्वाच्यं वधूबन्धुभिः ॥ ३९२१॥

3922@1   अस्माभिः कलितं पुरा न भवती भुक्ता नृभिः कैरपि प्रौढा मानवशालिनीति
चलितं चेतः सकामं त्वयि ।
3922@2    धिक् त्वां सम्प्रति सद्भुजङ्गजनतासंश्लेषमातन्वती गम्या सर्वजनस्य
वारवनितेवोत्क्षेपणीयासि नः ॥ ३९२२॥

3923@1   अस्माभिः स्मयलोलमौलिफलकैर्मुक्ताविसाराधिपं वेदोद्धारपरः करस्तव
परं दानाम्बुपूतः स्तुतः ।
3923@2    किन्तु क्ष्मातिलक क्षमस्व कविभिः किं नाम नालोक्यते दृष्टः स्पष्टतरं
तवापि निभृतः पाणौ स वैसारिणः ॥ ३९२३॥

3924@1   अस्माभिश्चतुरम्बुराशिरशनावच्छेदिनीं मेदिनीं भ्राम्यद्भिर्न स कोऽपि
निस्तुषगुणो दृष्टो विशिष्टो जनः ।
3924@2    यस्याग्रे चिरसंचितानि हृदये दुःखानि सौख्यानि वा संजल्प्य
क्षणमेकमर्धमथवा निःश्वस्य विश्राम्यते ॥ ३९२४॥

3925@1   अस्माल्लोकादूर्ध्वममुष्य चाधो महत्तमस्तिष्ठति ह्यन्धकारम् ।
3925@2    तद्वै महामोहनमिन्द्रियाणां बुध्यस्व मा त्वां प्रलभेत राजन् ॥ ३९२५॥

3926@1   अस्मिंश्चन्द्रमसि प्रसन्नमहसि व्याकोषकुन्दत्विषि प्राचीनं खमुपेयुषि
त्वयि मनाग्दूरं गते प्रेयसि ।
3926@2    श्वासः कैरवकोरकीयति मुखं तस्याः सरोजीयति क्षीरोदीयति मन्मथो
दृगपि च द्राक् चन्द्रकान्तीयति ॥ ३९२६॥

3927@1   अस्मिंस्ते शिरसि तदा कान्ते वैदूर्यस्फटिकसुवर्णाढ्ये ।
3927@2    शोभां स्वां न वहति तां बद्धा सुश्लिष्टा कुवलयमालेयम् ॥ ३९२७॥

3928@1   अस्मिञ् जगति महत्यपि किमपि न तद्वस्तु वेधसा विहितम् ।
3928@2    अनिमित्तवत्सलाया भवति यतो मातुरुपकारः ॥ ३९२८॥

3929@1   अस्मिञ् जडे जगति को नु बृहत्प्रमाण- कर्णः करी ननु भवेद् दुरितस्य
पात्रम् ।
3929@2    इत्यागतं तमपि योऽलिनमुन्ममाथ मातङ्ग एव किमतःपरमुच्यतेऽसौ
॥ ३९२९॥

3930@1   अस्मिञ् जरामरणमृत्युमहातरङ्ग- मिश्रोदधौ महति सम्परिवर्तमानः ।
3930@2    पुण्यप्लवेन सुकृतेन नरास्तरन्तः सम्प्राप्य तीरमभयं सुखमाप्नुवन्ति
॥ ३९३०॥

3931@1   अस्मिन् कः प्रभवेद्योगो ह्यसंधार्येऽमितात्मनि ।
3931@2    लङ्घने कः समर्थः स्याद् ऋते देवं महेश्वरम् ॥ ३९३१॥

3932@1   अस्मिन् करीन्द्रकरनिर्गलितारविन्द- कन्दानुकारिणि चिरं रुचिचक्रवाले ।
3932@2    कस्मै फलाय कुलटाकुलकोटिहोमं हंहो मृगाङ्क कुरुषे करुणामपास्य
॥ ३९३२॥

3933@1   अस्मिन् काले तु यद्युक्तं तदिदानीं विधीयताम् ।
3933@2    गतं तु नानुशोचन्ति गतं तु गतमेव हि ॥ ३९३३॥

3934@1   अस्मिन् कुञ्जे विनापि प्रचलति पवनं वर्तते कोऽपि नूनं पश्यामः किं
न गत्वेत्यनुसरति गणे भीतभीतेऽर्भकाणाम् ।
3934@2    तस्मिन् राधासखो वः सुखयतु विलसन् क्रीडया कैटभारिर्व्यातन्वानो
मृगारिप्रबलवुरघुरारावरौद्रोच्चनादान् ॥ ३९३४॥

3935@1   अस्मिन् कुटिलकल्लोलदोलाविक्षोभितेऽम्भसि ।
3935@2    हास्यहेतुः कथं सेतुः सिकतामुष्टिभिर्भवेत् ॥ ३९३५॥

3936@1   अस्मिन् केलिवने सुगन्धपवने क्रीडत्पुरंध्रीजने गुञ्जद्भृङ्गकुले
विशालबकुले कूजत्पिकीसंकुले ।
3936@2    उन्मीलन्नवपाटलापरिमले मल्लीप्रसूनाकुले यद्येकापि न मालती विकसिता
तत्किं न रम्यो मधुः ॥ ३९३६॥

3937@1   अस्मिन् दिग्विजयोद्यते पतिरयं मे स्तादिति ध्यायति कम्पं सात्त्विकभावञ्चति
रिपुक्षोणीन्द्रदारा धरा ।
3937@2    अस्यैवाभिमुखं निपत्य समरे यास्यद्भिरूर्ध्वं निजः पन्था भास्वति
दृश्यते बिलमयः प्रत्यर्थिभिः पार्थिवैः ॥ ३९३७॥

3938@1   अस्मिन् नक्तमहर्विवेकविकले कालाधमे नीरदैः संनद्धैरभितो
निरुद्धगगनाभोगासु दिग्भित्तिषु ।
3938@2    भानोर्न प्रसरन्तु नाम किरणाः किं त्वस्य तेजस्विनः सत्तामात्रपरिग्रहेण
विकसन्त्यद्यापि पद्माकराः ॥ ३९३८॥

3939@1   अस्मिन्नगृह्यत पिनाकभृता सलीलम् आबद्धवेपथुरधीरविलोचनायाः ।
3939@2    विन्यस्तमङ्गलमहौषधिरीश्वरायाः स्रस्तोरगप्रतिसरेण करेण पाणिः
॥ ३९३९॥

3940@1   अस्मिन्नभ्युदिते जगत्त्रयदिशामुल्लासहेतौ दिशाम् आस्यम्लानिहरे सुधारसनिधौ
देवे निशास्वामिनि ।
3940@2    वक्त्रं मुद्रितमम्बुजन्म भवता चेत् किं ततः शाश्वतं
नैतस्येश्वरमौलिमण्डनमणेर्गायन्ति विश्वे यशः ॥ ३९४०॥

3941@1   अस्मिन् न निर्गुणं गोत्रे अपत्यमुपजायते ।
3941@2    आकरे पद्मरागाणां जन्म काचमणेः कुतः ॥ ३९४१॥

3942@1   अस्मिन्नम्भोदवृन्दध्वनिजनितरुषि प्रेक्षमाणेऽन्तरिक्षं मा काक व्याकुलो
भूस्तरुशिरसि शवक्रव्यलेशानशान ।
3942@2    धत्ते मत्तेभकुम्भव्यतिकरकरजग्रामवज्राग्रजाग्रद्
ग्रासव्यासक्तमुक्ताधवलितकवलो न स्पृहामत्र सिंहः ॥ ३९४२॥

3943@1   अस्मिन्नीषद्वलितविततस्तोकविच्छिन्नभुग्नः किंचिल्लीलोपचितविभवः
पुञ्जितश्चोत्थितश्च ।
3943@2    धूमोद्गारस्तरुणमहिषस्कन्धनीलो दवाग्नेः स्वैरं सर्पन् सृजति गगने
गत्वरान् पत्रभङ्गान् ॥ ३९४३॥

3944@1   अस्मिन् परस्परद्वेषपरुषे पुरुषायुषे ।
3944@2    केवलं मधुरा वाणी ददात्यानीय सौहृदम् ॥ ३९४४॥

3945@1   अस्मिन् प्रकीर्णपटवासकृतान्धकारे दृष्टो मनाङ्मणिविभूषणरश्मिजालैः ।
3945@2    पातालमुद्यतफणाकृतिश‍ृङ्गकोऽयं मामद्य संस्मरयतीव भुजङ्गलोकः
॥ ३९४५॥

3946@1   अस्मिन् प्रकृतिमनोज्ञे लग्ना प्रायेण मान्मथी दृष्टिः ।
3946@2    सुन्दरि यतो भवत्याः प्रतिक्षणं क्षीयते मध्यः ॥ ३९४६॥

3947@1   अस्मिन् भूवलये जनस्य महिमा भाग्येन संजायते नो तत्रास्ति हि कारणं
प्रयतता नैवाथ कश्चिद् गुणः ।
3947@2    काकायाशुचिभोजिने हि वितरत्युच्चैस्तु लोको बलिं मुक्ताहारपरायणाय
शुचये नो हन्त हंसाय यत् ॥ ३९४७॥

3948@1   अस्मिन् मरौ किमपरं वचसामवाच्यं मा मुञ्च पान्थ मुहुराश्रितवत्सलो
भूः ।
3948@2    एतत् त्वया जललवामिषलालसेन दृष्टं ज्वलत्परिकरं सिकतावितानम्
॥ ३९४८॥

3949@1   अस्मिन् महत्यनवधौ किल कालचक्रे धन्यास्तु ये कतिपये शुकयोगिमुख्याः ।
3949@2    लीनास्त्वदङ्घ्रियुगले परिशुद्धसत्त्वास्तानात्मनस्तव नखानवधारयामः
॥ ३९४९॥

3950@1   अस्मिन् महामोहमये कटाहे सूर्याग्निना रात्रिदिनेन्धनेन ।
3950@2    मासर्तुदर्वीपरिघट्टनेन भूतानि कालः पचतीति वार्ता ॥ ३९५०॥

3951@1   अस्मिन् वर्षमहे न वर्तत इदं यत्कामदेवोत्सवे स्थेयं पुत्रि निरन्नया
तदधुना किंचिन् मुखे दीयताम् ।
3951@2    इत्युक्ते जरतीजनेन कथमप्यध्वन्यवध्वा ततः पर्यस्तेऽहनि कल्पितश्च
कवलो धौतश्च धाराश्रुभिः ॥ ३९५१॥

3952@1   अस्मिन् वसन्ते न नराः सहन्ते वधूवियोगं च बलासरोगम् ।
3952@2    कुरङ्गनाभिद्रवलेपभाभिर्भजन्तु दृप्ताः प्रमदाः प्रलिप्ताः ॥ ३९५२॥

3953@1   अस्मिन् सखे ननु मणित्वमहासुभिक्षे चिन्तामणे त्वमुपलो भव मा मणिर्भूः ।
3953@2    अद्येदृशा हि मणयः प्रभवन्ति लोके येषां तृणग्रहणकौशलमेव
भूषा ॥ ३९५३॥

3954@1   अस्मिन् स्थिते विपदभूद् इति संचिन्त्य वर्ज्यते ।
3954@2    मूढैः परिवृढैरापत्सेवको मङ्गलेच्छुभिः ॥ ३९५४॥

3955@1   अस्मि वीरजननीति जनन्याम् अस्मि वीररमणीति रमण्याम् ।
3955@2    संमदं व्यदधदुत्सुकचेतास्तारतूर्यतरलश्चलितोऽन्यः ॥ ३९५५॥

3956@1   अस्मि वीरतनया वरवीर- प्रेयसी च कुरु वीरसवित्रीम् ।
3956@2    अद्य हृद्यसमरैरिति माता काचिदाह तिलकाक्षतपूर्वम् ॥ ३९५६॥

3957@1   अस्मै करं प्रवितरन्तु नृपा न कस्माद् अस्यैव तत्र यदभूत् प्रतिभूः
कृपाणः ।
3957@2    दैवाद् यदा प्रवितरन्ति न ते तदैव नेदंकृपा निजकृपाणकरग्रहाय
॥ ३९५७॥

3958@1   अस्य क्षोणिपतेः परार्धपरया लक्षीकृताः संख्यया
प्रज्ञाचक्षुरवेक्ष्यमाणतिमिरप्रख्याः किलाकीर्त्तयः ।
3958@2    गीयन्ते स्वरमष्टमं कलयता जातेन वन्ध्योदरान् मूकानां प्रकरेण
कूर्मरमणीदुग्धोदधेः रोधसि ॥ ३९५८॥

3959@1   अस्यत्युच्चैः शकलितवपुश्चन्दनो नात्मगन्धं नेक्षुर्यन्त्रैरपि
मधुरतां पीड्यमानो जहाति ।
3959@2    यद्वत् स्वर्णं न चलति हितं छिन्नघृष्टोपतप्तं तद्वत् साधुः
कुजननिहतोऽप्यन्यथात्वं न याति ॥ ३९५९॥

3960@1   अस्य दग्धोदरस्यार्थे किं न कुर्वन्ति पण्डिताः ।
3960@2    वानरीमिव वाग्देवीं नर्तयन्ति गृहे गृहे ॥ ३९६०॥

3961@1   अस्य प्रचण्डभुजदण्डभवः कृशानुश्चण्डांशुचण्डकरजित्
सुमहाप्रतापः ।
3961@2    प्रत्यर्थिभूपतिपलाशवनं विदह्य प्रौढासु दिक्षु बहुदाहमुरीकरोति
॥ ३९६१॥

3962@1   अस्य प्रयाणेषु समग्रशक्तेरग्रेसरैर्वाजिभिरुत्थितानि ।
3962@2    कुर्वन्ति सामन्तशिखामणीनां प्रभाप्ररोहास्तमयं रजांसि ॥ ३९६२॥

3963@1   अस्य श्रीभोजराजस्य द्वयमेव सुदुर्लभम् ।
3963@2    शत्रूणां श‍ृङ्खलैर्लोहं ताम्रं शासनपत्रकैः ॥ ३९६३॥

3964@1   अस्य स्निग्धस्य वर्णस्य विपत्तिर्दारुणा कथम् ।
3964@2    इदं च मुखमाधुर्यं कथं दूषितमग्निना ॥ ३९६४॥

3965@1   अस्यां नेत्रपथं मन्ये गतायां लोलचक्षुषि ।
3965@2    भवन्ति पञ्चबाणस्य स्वबाणा एव वैरिणः ॥ ३९६५॥

3966@1   अस्यां प्रावृषि चातकैर्जलकणा लब्धा न चेत् किं ततो भाविप्रावृषि
दास्यते द्विगुणमित्यभ्र त्वया गम्यते ।
3966@2    एतेऽद्यैव लयं व्रजन्ति पृथुकैरेतत् कुलीनो न चेद् एकः प्राणिति
तावतैव कृतमस्त्यत्रैव नः संशयः ॥ ३९६६॥

3967@1   अस्यां मुनीनामपि मोहमूहे भृगुर्महान् यत्कुचशैलशीली ।
3967@2    नानारदाह्लादि मुखं श्रितोरुर्व्यासो महाभारतसर्गयोग्यः ॥ ३९६७॥

3968@1   अस्यां वपुर्व्यूहविधानविद्यां किं द्योतयामास नवां स कामः ।
3968@2    प्रत्यङ्गसङ्गस्फुटलब्धभूमा लावण्यसीमा यदिमामुपास्ते ॥ ३९६८॥

3969@1   अस्यां सखे बधिरलोकनिवासभूमौ किं कूजितेन खलु कोकिल कोमलेन ।
3969@2    एते हि दैवहतकास्तदभिन्नवर्णं त्वां काकमेव कलयन्ति कलानभिज्ञाः
॥ ३९६९॥

3970@1   अस्याः कचानां शिखिनश्च किंनु विधिं कलापौ विमतेरगाताम् ।
3970@2    तेनायमेभिः किमपूजि पुष्पैरभर्त्सि दत्त्वा स किमर्धचन्द्रम् ॥ ३९७०॥

3971@1   अस्याः कररुहखण्डित- काण्डपटप्रकटनिर्गता दृष्टिः ।
3971@2    पटविगलितनिष्कलुषा स्वदते पीयूषधारेव ॥ ३९७१॥

3972@1   अस्याः करस्पर्धनगर्धनर्द्धिर्बालत्वमापत् खलु पल्लवो यः ।
3972@2    भूयोऽपि नामाधरसाम्यगर्वं कुर्वन् कथं वास्तु न स प्रवालः ॥ ३९७२॥

3973@1   अस्याः कर्णावतंसेन जितं सर्वं विभूषणम् ।
3973@2    तथैव शोभतेऽत्यर्थम् अस्याः श्रवणकुण्डलम् ॥ ३९७३॥

3974@1   अस्याः कान्तस्य रूपस्य सवौपम्यातिशायिनः ।
3974@2    एकैव गच्छेत् सादृश्यं स्वच्छाया दर्पणाश्रिता ॥ ३९७४॥

3975@1   अस्याः कामनिवासरम्यभवनं वक्त्रं विलोक्यादरान् निश्चित्येव सुधाकरं
प्रियतमं भूमीगतं शोभनम् ।
3975@2    नासामौक्तिककैतवेन रुचिरा तारापि सा रोहिणी मन्ये तद्विरहासहिष्णुहृदया
तत्संनिधिं सेवते ॥ ३९७५॥

3976@1   अस्याः कुशेशयदृशः शशिशुभ्रशुभ्रं नासाग्रवर्ति
नवमौक्तिकमाचकास्ति ।
3976@2    कैलासमानससरोवरराजहंस्या निःक्षिप्तमण्डमिव जाग्रति पुण्डरीके ॥ ३९७६॥

3977@1   अस्याः खलु ग्रन्थिनिबद्धकेश- मल्लीकदम्बप्रतिबिम्बवेषात् ।
3977@2    स्मरप्रशस्ती रजताक्षरेयं पृष्ठस्थलीहाटकपट्टिकायाम् ॥ ३९७७॥

3978@1   अस्याः पदौ चारुतया महन्तावपेक्ष्य सौक्ष्म्याल्लवभावभाजः ।
3978@2    जाता प्रवालस्य महीरुहाणां जानीमहे पल्लवशब्दलब्धिः ॥ ३९७८॥

3979@1   अस्याः पाटलपाणिजाङ्कितमुरो निद्राकषाये दृशौ निर्धौतोऽधरशोणिमा
विलुलितस्रस्तस्रजो मूर्धजाः ।
3979@2    काञ्चीदाम दरश्लथाञ्चलमिति प्रातर्निखातैर्दृशोरेभिः
कामशरैस्तदद्भुतमभूद् यन्मे मनः कीलितम् ॥ ३९७९॥

3980@1   अस्याः पीठोपविष्टाया अभ्यङ्गं वितनोत्यसौ ।
3980@2    लसच्छ्रोणि चलद्वेणि नटद्गुरुपयोधरम् ॥ ३९८०॥

3981@1   अस्याः पीनस्तनव्याप्ते हृदयेऽस्मासु निर्दये ।
3981@2    अवकाशलवोऽप्यस्ति नात्र कुत्र बिभर्तु नः ॥ ३९८१॥

3982@1   अस्याः संयमवान् कचो मधुकरैरभ्यर्थ्यमानो
मुहुर्भृङ्गीगोपनजाभिशापमचिरादुन्मार्ष्टुकामो निजम् ।
3982@2    सीमन्तेन करेण कोमलरुचा सिन्दूरबिन्दुच्छलाद्
आतप्तायसपिण्डमण्डलमसावादातुमाकाङ्क्षति ॥ ३९८२॥

3983@1   अस्याः स चारुर्मधुरेव कारुः श्वासं वितेने मलयानिलेन ।
3983@2    अमूनि सूनैर्विदधेऽङ्गकानि चकार वाचं पिकपञ्चमेन ॥ ३९८३॥

3984@1   अस्याः सपक्षैकविधोः कचौघः स्थाने मुखस्योपरि वासमाप ।
3984@2    पक्षस्थतावद्बहुचन्द्रकोऽपि कलापिनां येन जितः कलापः ॥ ३९८४॥

3985@1   अस्याः सर्गविधौ प्रजापतिरभूच्चन्द्रो नु कान्तप्रभः श‍ृङ्गारैकरसः
स्वयं नु मदनो मासो नु पुष्पाकरः ।
3985@2    वेदाभ्यासजडः कथं नु विषयव्यावृत्तकौतूहलो निर्मातुं प्रभवेन्
मनोहरमिदं रूपं पुराणो मुनिः ॥ ३९८५॥

3986@1   अस्याः सर्गविधौ प्रजापतिरहो चन्द्रो न संभाव्यते नो देवः कुसुमायुधो
न च मधुर्दूरे विरिञ्चः प्रभुः ।
3986@2    एतन्मे मतमुत्थितेयममृतात् काचित् स्वयं सिन्धुना या मन्थाचललोडितेन
हरये दत्त्वा श्रियं रक्षिता ॥ ३९८६॥

3987@1   अस्याः सुगन्धिनवकुङ्कुमपङ्कदत्तो मुग्धश्चकास्ति तिलको मदिरेक्षणायाः ।
3987@2    आविष्टरागमभिराममुखारविन्द- निष्यन्दलग्नमिव मे हृदयं द्वितीयम्
॥ ३९८७॥

3988@1   अस्याः स्वेदाम्बुबिन्दुच्युततिलकतया व्यक्तवक्त्रेन्दुकान्तेर्वारंवारेण
वेगप्रहणनगणनाकेलिवाचालितायाः ।
3988@2    तत्पातोत्पाततालक्रमनमितदृशस्ताण्डवोत्तालताली- लालित्याल्लोभिताः स्मः
प्रतिपदममुना कन्दुकक्रीडितेन ॥ ३९८८॥

3989@1   अस्याङ्के कषपट्टभासिचपला श्रीः स्वर्णरेखायते धारासारघनं
सुदर्शनमदश्चक्रं जगत्पश्यति ।
3989@2    प्रोदञ्चद्वनमालमञ्जनरुचा देहेन पीताम्बरं
दूरोन्नीतशिखण्डमण्डलमिदं रूपं हरेरम्बुदः ॥ ३९८९॥

3990@1   अस्या धामसरोवरे भुजबिसे वक्त्रारविन्दे भ्रमन् नेत्रभ्रूभ्रमरे
सुयौवनजले कस्तूरिकापङ्किले ।
3990@2    वक्षोजप्रतिकुम्भिकुम्भदलनक्रोधादुपेत्य द्रुतं मग्नश्चित्तमतंगजः
कथमसावुत्थाय निर्यास्यति ॥ ३९९०॥

3991@1   अस्याननस्य भवतः खलु कोटिरेषा कण्टारिका यदि भवेदविशीर्णपर्णा ।
3991@2    योग्या क्व ते करभ कल्पतरोर्लतायास्ते पल्लवा विमलविद्रुमभङ्गभाजः
॥ ३९९१॥

3992@1   अस्याभ्यासाद् ग्रन्थवर्यस्य शिष्यः सर्वज्ञः स्याद् विस्फुरच्चारुबुद्धिः ।
3992@2    अर्थं कामं वेत्ति धर्मं च मोक्षं निःसंदेहं शीलितुं पण्डितोऽपि
॥ ३९९२॥

3993@1   अस्या मनोहराकारकबरीभारतर्जिताः ।
3993@2    लज्जयेव वने वासं चक्रुश्चमरबर्हिणः ॥ ३९९३॥

3994@1   अस्यामपूर्व इव कोऽपि कलङ्करिक्तश्चन्द्रोऽपरः किमुत तन्मकरध्वजेन ।
3994@2    रोमावलीगुणमिलत्कुचमन्दरेण निर्मथ्य नाभिजलधिं ध्रुवमुद्धृतः
स्यात् ॥ ३९९४॥

3995@1   अस्या मुखं हिमरुचिर्ननु यद्विधात्रा सम्पूर्य सर्वमवशेषतयात्र मुक्तः ।
3995@2    आश्यानतामुपगतोऽस्य रुचा चकास्ति नासाग्रमौक्तिकमिषादमृतस्य बिन्दुः
॥ ३९९५॥

3996@1   अस्या मुखश्रीप्रतिबिम्बमेव जलाच्च तातान्मुकुराच्च मित्रात् ।
3996@2    अभ्यर्थ्य धत्तः खलु पद्मचन्द्रौ विभूषणं याचितकं कदाचित्
॥ ३९९६॥

3997@1   अस्या मुखस्यास्तु न पूर्णमास्यं पूर्णस्य जित्वा महिमा हिमांशुम् ।
3997@2    भ्रूलक्ष्मखण्डं दधदर्धमिन्दुर्भालस्तृतीयः खलु यस्य भागः
॥ ३९९७॥

3998@1   अस्या मुखेन लोकानां हृतपङ्कजकान्तिना ।
3998@2    निशासु नाशिता निद्रा कुमुदानामिवेन्दुना ॥ ३९९८॥

3999@1   अस्या मुखेनैव विजित्य नित्य- स्पर्धी मिलत्कुङ्कुमरोषभासा ।
3999@2    प्रसह्य चन्द्रः खलु नह्यमानः स्यादेव तिष्ठत्परिवेषपाशः ॥ ३९९९॥

4000@1   अस्या मुखेन्दावधरः सुधाभूर्बिम्बस्य युक्तः प्रतिबिम्ब एषः ।
4000@2    तस्याथवा श्रीर्द्रुमभाजि देशे संभाव्यमानास्य तु विद्रुमे सा ॥ ४०००॥

4001@1   अस्यामोषधयो ज्वलन्तु दधतु ज्योतींषि कीटा अपि प्रोन्मीलन्तु
भुजङ्गमौलिमणयः क्रीडन्तु दीपाङ्कुराः ।
4001@2    प्रष्टव्याः खलु यूयमेव यदि कोऽप्यस्तं गते भास्वति
प्रौड्ःअध्वान्तपयोधिमग्नजगतीहस्तावलम्बक्षमः ॥ ४००१॥

4002@1   अस्या यदष्टादश संविभज्य विद्याः श्रुती दध्रतुरर्धमर्धम् ।
4002@2    कर्णान्तरुत्कीर्णगभीररेखः किं तस्य संख्यैव नवा नवाङ्कः ॥ ४००२॥

4003@1   अस्या यदास्येन पुरस्तिरश्च तिरस्कृतं शीतरुचान्धकारम् ।
4003@2    स्फुटस्फुरद्भङ्गिकचच्छलेन तदेव पश्चादिदमस्ति बद्धम् ॥ ४००३॥

4004@1   अस्यारिप्रकरः शरश्च नृपतेः संख्ये पतन्तावुभौ सीत्कारं च न
संमुखौ रचयतः कम्पं च न प्राप्नुतः ।
4004@2    तद्युक्तं न पुनर्निवृत्तिरुभयोर्जागर्ति यन्मुक्तयोरेकस्तत्र भिनत्ति
मित्रमपरश्चामित्रमित्यद्भुतम् ॥ ४००४॥

4005@1   अस्या ललाटे रचिता सखीभिर्विभाव्यते चन्दनपत्रलेखा ।
4005@2    आपाण्डुरक्षामकपोलभित्तावनङ्गबाणव्रणपट्टिकेव ॥ ४००५॥

4006@1   अस्या वपुषि तारुण्यं शैशवं वा कृतास्पदम् ।
4006@2    जातिः कापालिकस्येव न केनाप्यवधार्यते ॥ ४००६॥

4007@1   अस्या वपुषि तुलायां शैशवगुञ्जां च यौवनं हेम ।
4007@2    तुलयति कुतुकिनि कामे न नमति मध्यान्मनःसूची ॥ ४००७॥

4008@1   अस्याश्चेदलकावली कृतमलिश्रेणीभिरेणीदृशः सौन्दर्यं यदि
चक्षुषोस्तरलयोः किं मन्मथस्यायुधैः ।
4008@2    का प्रीतिः कनकारविन्दमुकुले पीनौ स्तनौ चेदतो मन्ये काचिदियं
मनोभवकृता माया जगन्मोहिनी ॥ ४००८॥

4009@1   अस्याश्चेद् गतिसौकुमार्यमधुना हंसस्य गर्वैरलं संलापो यदि
धार्यतां परभृतैर्वाचंयमत्वव्रतम् ।
4009@2    अङ्गानामकठोरता यदि दृषत्प्रायैव सा मालती कान्तिश्चेत् कमला किमत्र
बहुना काषायमालम्बताम् ॥ ४००९॥

4010@1   अस्यासिर्भुजगः स्वकोशसुषिराकृष्टः स्फुरत्कृष्णिमा
कम्पोन्मीलदराललीलवलनस्तेषां भिये भूभुजाम् ।
4010@2    संग्रामेषु निजाङ्गुलीमयमहासिद्धौषधीवीरुधः पर्वास्ये विनिवेश्य
जाङ्गुलिकता यैर्नाम नालम्बिता ॥ ४०१०॥

4011@1   अस्यास्तनिमा मध्ये प्रथिमा कुचयोर्दृशोश्च चाञ्चल्यम् ।
4011@2    ऊर्वोः क्रमेण वृत्तो- न्नाहश्च तुल्यतां दधति ॥ ४०११॥

4012@1   अस्यास्तनुस्यन्दनसंस्मितो वै स मीनकेतुर्जगतीं विजेतुम् ।
4012@2    सकुङ्कुमालेखमिषेण वीरो व्यमोचयच्चारुतरां पताकाम् ॥ ४०१२॥

4013@1   अस्यास्तनौ विरहताण्डवरङ्गभूमौ स्वेदोदबिन्दुकुसुमाञ्जलिमाविकीर्य ।
4013@2    नान्दीं पपाठ पृथुवेपथुवेपमान- काञ्चीलताकलरवैः स्मरसूत्रधारः
॥ ४०१३॥

4014@1   अस्यास्तुङ्गमिव स्तनद्वयमिदं निम्नेव नाभिः स्थिता दृश्यन्ते
विषमोन्नताश्च वलयो भित्तौ समायामपि ।
4014@2    अङ्गे च प्रतिभाति मार्दवमिदं स्निग्धस्वभावश्चिरं प्रेम्णा
मन्मुखचन्द्रमीक्षत इव स्मेरेव वक्तीति च ॥ ४०१४॥

4015@1   अस्यास्त्राणमहो वियोगदुरितादस्मासु कृत्वा कृती स्वैरं गच्छसि तत्तु
किं विमृशसि त्रासावहं हन्त नः ।
4015@2    वाचालेषु दिनेषु कोकिलरुतैरुत्पञ्चमप्रक्रमैः सज्योत्स्नासु च
यामिनीष्वशरणाः किं नाम कुर्मो वयम् ॥ ४०१५॥

4016@1   अस्यैकस्यापि कायस्य सहजा अस्थिखण्डकाः ।
4016@2    पृथक् पृथग् गमिष्यन्ति किमुतान्यः प्रियो जनः ॥ ४०१६॥

4017@1   अस्यैव रम्भोरु तावननस्य दृशैव संजीवितमन्मथस्य ।
4017@2    वनं विधाता ननु नीरजानां नीराजनार्थं किमु निर्मिमीते ॥ ४०१७॥

4018@1   अस्यैव सर्गाय भवत्करस्य सरोजसृष्टिर्मम हस्तलेखः ।
4018@2    इत्याह धाता हरिणेक्षणायां किं हस्तलेखीकृतया तयास्याम् ॥ ४०१८॥

4019@1   अस्योदरस्य प्रतितुल्यशोभं नास्तीति धात्रा भुवनत्रयेऽपि ।
4019@2    संख्यानरेखा इव सम्प्रयुक्तास्तिस्रो विरेजुर्वलयः सुदत्याः ॥ ४०१९॥

4020@1   अस्योर्वीरमणस्य पार्वणविधुद्वैराज्यसज्जं यशः
सर्वाङ्गोज्ज्वलशर्वपर्वतसितश्रीगर्वनिर्वासि यत् ।
4020@2    तत्कम्बुप्रतिबिम्बितं किमु शरत्पर्जन्यराजिश्रियः पर्यायः किमु
दुग्धसिन्धुपयसां सर्वानुवादः किमु ॥ ४०२०॥

4021@1   अस्रं लोचनकोण एव कृपणद्रव्यायते सर्वदा कण्ठे काकुवचः
प्रसुप्तकमलक्रोडस्थभृङ्गायते ।
4021@2    हा रावो हृदये वियोगिकुलजाकामाभिलाषायते वैदेहीविरहज्वरो
रघुपतेरापाकतापायते ॥ ४०२१॥

4022@1   अस्रमजस्रं मोक्तुं धिङ् नः कर्णायते नयने ।
4022@2    द्रष्टव्यं परिदृष्टं तत्कैशोरं व्रजस्त्रीभिः ॥ ४०२२॥

4023@1   अस्रस्रोतस्तरङ्गभ्रमिषु तरलिता मांसपङ्के लुठन्तः
स्थूलास्थिग्रन्थिभङ्गैर्धवलबिसलताग्रासमाकल्पयन्तः ।
4023@2    मायासिंहस्य शौरेः स्फुरदरुणहृदम्भोजसंश्लेषभाजः
पायासुर्दैत्यवक्षःस्थलकुहरसरोराजहंसा नखा वः ॥ ४०२३॥

4024@1   अस्राक्षीन्नवनीलनीरजदलोपान्तातिसूक्ष्मायत- त्वङ्मात्रान्तरितामिषं
यदि वपुर्नैतत् प्रजानां पतिः ।
4024@2    प्रत्यग्रक्षरदस्रविस्रपिशितग्रासग्रहं गृह्णतो
गृध्रध्वाङ्क्षवृकांस्तनौ निपततः को वा कथं वारयेत् ॥ ४०२४॥

4025@1   अस्वतन्त्राः स्त्रियः कार्याः पुरुषैः स्वैर्दिवानिशम् ।
4025@2    विषयेषु च सज्जन्त्यः संस्थाप्य ह्यात्मनो वशे ॥ ४०२५॥

4026@1   अस्वाध्यायः पिकानां मदनमखसमारम्भणस्याधिमासो निद्राया जन्मलग्नं
किमपि मधुलिहां कोऽपि दुर्भिक्षकालः ।
4026@2    ऋष्टिर्यात्रोत्सुकानां मलयजमरुतां पान्थकान्ताकृतान्तः प्रालेयोन्मूलमूलं
समजनि समयः कश्चिदौत्पातिकोऽयम् ॥ ४०२६॥

4027@1   अहंकार क्वापि व्रज वृजिन हे मा त्वमिह भूरभूमिर्दर्पाणामहमपसर
त्वं पिशुन हे ।
4027@2    अरे क्रोध स्थानान्तरमनुसरानन्यमनसां त्रिलोकीनाथो नः स्फुरति हृदि
देवो हरिरसौ ॥ ४०२७॥

4028@1   अहंकारो धियं ब्रूते मैनं सुप्तं प्रबोधय ।
4028@2    उत्थिते परमानन्दे न त्वं नाहं न वै जगत् ॥ ४०२८॥

4029@1   अहं किमम्बा किमभीष्टतापदे तवेति मातुर्धुरि तातपृच्छया ।
4029@2    प्रलोभ्यतुल्यं प्रवदन्तमर्भकं मुदा हसञ् जिघ्रति मूर्ध्नि पुण्यभाक्
॥ ४०२९॥

4030@1   अहंकृतेः परिच्छेदान् अविद्यामचितिं तथा ।
4030@2    जहि येनोपलब्धिस्ते कापि स्यान्निस्तुलाद्भुता ॥ ४०३०॥

4031@1   अहं च त्वं च राजेन्द्र लोकनाथावुभावपि ।
4031@2    बहुव्रीहिरहं राजन् षष्ठीतत्पुरुषो भवान् ॥ ४०३१॥

4032@1   अहं च देवनन्दी च कुशाग्रीयधियावुभौ ।
4032@2    नैव शब्दाम्बुधेः पारं किमन्ये जडबुद्धयः ॥ ४०३२॥

4033@1   अहं तनीयानतिकोमलश्च स्तनद्वयं वोढुमलं न तावत् ।
4033@2    इतीव तत्संवहनार्थमस्या वलित्रयं पुष्यति मध्यभागः ॥ ४०३३॥

4034@1   अहं तावन् महाराजे पितृत्वं नोपलक्षये ।
4034@2    भ्राता भर्ता च बन्धुश्च पिता च मम राघवः ॥ ४०३४॥

4035@1   अहं तेनाहूता किमपि कथयामीति विजने समीपे चासीना
सरलहृदयत्वादवहिता ।
4035@2    ततः कर्णोपान्ते किमपि वदताघ्राय वदनं गृहीत्वा धम्मिल्लं मम
सखि निपीतोऽधररसः ॥ ४०३५॥

4036@1   अहं न चेत् स्यां मयि दुष्टभावनाम् इमे व्रजेयुर्न निराश्रया जनाः ।
4036@2    तदेनसा योजयतः परान् स्वयं ममैव युक्ता खलु नन्वपत्रपा ॥ ४०३६॥

4037@1   अहं नयनजं वारि निरोढुमपि न क्षमः ।
4037@2    रामः सीतावियोगार्तो बबन्ध सरितां पतिम् ॥ ४०३७॥

4038@1   अहं नश्यामि मानेन मानेन कलहं कृथाः ।
4038@2    विरोधमेत्य कान्तेन कान्ते न परितप्यते ॥ ४०३८॥

4039@1   अहंभावात्ययो जातु सुकरो न कथंचन ।
4039@2    चेतनायामहम्भावो भौतिक्यां विजितः सकृत् ।
4039@3आध्यात्मिक्यां पुनश्चैष स्फीतः स्फुरति नोऽग्रतः ॥ ४०३९॥

4040@1   अहं ममेत्येव भवस्य बीजं न मे न चाहं भवबीजशान्तिः ।
4040@2    बीजे प्रनष्टे कुत एव जन्म निरिन्धनो वह्निरुपैति शान्तिम् ॥ ४०४०॥

4041@1   अहं महानसायातः कल्पितो नरकस्तव ।
4041@2    मया मांसादिकं भुक्तं भीमं जानीहि मां बक ॥ ४०४१॥

4042@1   अहंयुवरवर्णिनीजनमदायतोदव्रत-
स्फुरच्चतुरपञ्चमस्वरजितान्यपक्षिव्रजः ।
4042@2    रसालतरुणा कृतामसमतुल्यतामात्मनो विहन्तुमिह कोकिलः
फलिनमन्यमुद्वीक्षते ॥ ४०४२॥

4043@1   अहं रथाङ्गनामेव प्रिया सहचरीव मे ।
4043@2    अननुज्ञातसम्पर्का धारिणी रजनीव नौ ॥ ४०४३॥

4044@1   अहं वो रक्षितेत्युक्त्वा यो न रक्षति भूमिपः ।
4044@2    स संहत्य निहन्तव्यः श्वेव सोन्माद आतुरः ॥ ४०४४॥

4045@1   अहं सदा प्राणसमं महीभुजाम् अयं तु मां वेत्ति नृपस्तृणोपमम् ।
4045@2    इतीव कर्णेषु सुवर्णमर्थिनां स्वखेदमाख्यातुमभूत् कृतास्पदम् ॥ ४०४५॥

4046@1   अहं हि संमतो राज्ञो य एवं मन्यते कुधीः ।
4046@2    बलीवर्दः स विज्ञेयो विषाणपरिवर्जितः ॥ ४०४६॥

4047@1   अहन्यहनि बोद्धव्यं किमद्य सुकृतं कृतम् ।
4047@2    दत्तं वा दापितं वापि वाक्साह्यमपि वाक्कृतम् ॥ ४०४७॥

4048@1   अहन्यहनि भूतानि गच्छन्ति चरमालयम् ।
4048@2    शेषाः स्थावरमिच्छन्ति किमाश्चर्यमतःपरम् ॥ ४०४८॥

4049@1   अहन्यहनि भूतानि सृजत्येव प्रजापतिः ।
4049@2    अद्यापि न सृजत्येकं योऽर्थिनं नावमन्यते ॥ ४०४९॥

4050@1   अहन्यहनि याचन्तं कोऽवमन्येद् गुरुं यथा ।
4050@2    मार्जनं दर्पणस्येव यः करोति दिने दिने ॥ ४०५०॥

4051@1   अहन्यहन्यात्मन एव तावज्ज्ञातुं प्रमादस्खलितं न शक्यम् ।
4051@2    प्रजासु कः केन पथा प्रयातीत्यशेषतो वेदितुमस्ति शक्तिः ॥ ४०५१॥

4052@1   अहमपि परेऽपि कवयस्तथापि महदन्तरं परिज्ञेयम् ।
4052@2    ऐक्यं रलयोर्यद्यपि तत् किं करभायते कलभः ॥ ४०५२॥

4053@1   अहमस्मि नीलकण्ठस्तव खलु तुष्यामि शब्दमात्रेण ।
4053@2    नाहं जलधर भवतश्चातक इव जीवनं याचे ॥ ४०५३॥

4054@1   अहमहमिकाबद्धोत्साहं रतोत्सवशंसिनि प्रसरति मुहुः प्रौढस्त्रीणां
कथामृतदुर्दिने ।
4054@2    कलितपुलका सद्यः स्तोकोद्गतस्तनकोरके वलयति शनैर्बाला वक्षःस्थले
तरलां दृशम् ॥ ४०५४॥

4055@1   अहमिव दिनलक्ष्मीः प्रोषितप्राणनाथा त्वमिव पथिक पन्था
मुक्तपान्थानुबन्धः ।
4055@2    अयमपि परदेशः सोऽपि यत्रासि गन्ता मदनमधुरमूर्ते किं वृथा
सत्वरोऽसि ॥ ४०५५॥

4056@1   अहमिव शून्यमरण्यं वयमिव तनुतां गतानि तोयानि ।
4056@2    अस्माकमिवोच्छ्वासा दिवसा दीर्घाश्च तप्ताश्च ॥ ४०५६॥

4057@1   अहमिह कृतविद्यो वेदिता सत्कलानां धनपतिरहमेको रूपलावण्ययुक्तः ।
4057@2    इति कृतगुरुगर्वः खिद्यते किं जनोऽयं कतिपयदिनमध्ये सर्वमेतन्न
किंचित् ॥ ४०५७॥

4058@1   अहमिह स्थितवत्यपि तावकी त्वमपि तत्र वसन्नपि मामकः ।
4058@2    न तनुसंगतमार्य सुसंगतं हृदयसंगतमेव सुसंगतम् ॥ ४०५८॥

4059@1   अहमेको न मे कश्चिन् नाहमन्यस्य कस्यचित् ।
4059@2    न तं पश्यामि यस्याहं न हि सोऽस्ति न यो मम ॥ ४०५९॥

4060@1   अहमेत्य पतङ्गवर्त्मना पुनरङ्काश्रयणी भवामि ते ।
4060@2    चतुरैः सुरकामिनीजनैः प्रिय यावन्न विलोभ्यसे दिवि ॥ ४०६०॥

4061@1   अहमेव गुरुः सुदारुणानाम् इति हालाहल तात मा स्म दृप्यः ।
4061@2    ननु सन्ति भवादृशानि भूयो भुवनेऽस्मिन् वचनानि दुर्जनानाम् ॥ ४०६१॥

4062@1   अहमेव बली न चापर इति बुद्धिः प्रलयंकरी नृणाम् ।
4062@2    नहि सन्ति महीतले कति प्रबलैर्ये विजिता बलोद्धताः ॥ ४०६२॥

4063@1   अहमेव मतो महीपतेरिति सर्वः प्रकृतिष्वचिन्तयत् ।
4063@2    उदधेरिव निम्नगाशतेष्वभवन्नास्य विमानना क्वचित् ॥ ४०६३॥

4064@1   अहरन् कस्यचिद् द्रव्यं यो नरः सुखमावसेत् ।
4064@2    सर्वतः शङ्कितः स्तेनो मृगोग्राममिवागतः ॥ ४०६४॥

4065@1   अहर्निशं जागरणोद्यतो जनः श्रमं विधत्ते विषयेच्छया यथा ।
4065@2    तपःश्रमं चेत् कुरुते तथा क्षणं किमश्नुतेऽनन्तसुखं न पावनम्
॥ ४०६५॥

4066@1   अहर्निशा वेति रताय पृच्छति क्रमोष्णशीतान्नकरार्पणाद् विटे ।
4066@2    ह्रिया विदग्धा किल तन्निषेधिनी न्यधत्त संध्यामधुरेऽधरेऽङ्गुलिम्
॥ ४०६६॥

4067@1   अहल्याकेलिकालेऽभूत् कन्दर्पाणां शतद्वयम् ।
4067@2    तत्पञ्चबाणभिन्नाक्षः सहस्राक्षोऽन्धतां गतः ॥ ४०६७॥

4068@1   अहस्तानि सहस्तानाम् अपदानि चतुष्पदाम् ।
4068@2    फल्गूनि तत्र महतां जीवो जीवस्य जीवनम् ॥ ४०६८॥

4069@1   अहह कर्मकरीयति भूपतिं नरपतीयति कर्मकरं नरः ।
4069@2    जलनिधीयति कूपमपां निधिं गतजलीयति मद्यमदाकुलः ॥ ४०६९॥

4070@1   अहह किमधुना मुधैव बध्नास्यनुचितकारिणि कर्णदन्तपत्रम् ।
4070@2    ननु तव चटुलभ्रु कर्णपालिर्भुवनविलोचनकालसारपाशः ॥ ४०७०॥

4071@1   अहह गृही क्व नु कुशली बद्धः संसारसागरे क्षिप्तः ।
4071@2    कथमपि लभते पोतं तेनापि निमज्जति नितान्तम् ॥ ४०७१॥

4072@1   अहह चण्ड समीरण दारुणं किमिदमाचरितं चरितं त्वया ।
4072@2    यदिह चातकचञ्चुपुटोदरे पतति वारि तदेव निवारितम् ॥ ४०७२॥

4073@1   अहह नयने मिथ्यादृग्वत् सदीक्षणवर्जिते श्रवणयुगलं दुष्पुत्रो वा
श्र्णोति न भाषितम् ।
4073@2    स्खलति चरणद्वन्द्वं मार्गे मदाकुललोकवद् वपुषि जरसा जीर्णे वर्णो
व्यपैति कलत्रवत् ॥ ४०७३॥

4074@1   अहह सहजमोहा देहगेहप्रपञ्चे नवरतमतिमग्ना कामिनीविग्रहाप्तिः ।
4074@2    तदहमिह विहर्तुं संततामोदमुग्धा स्वहितमहितकृत्यं हन्त नान्तः
स्मरामि ॥ ४०७४॥

4075@1   अहान्यस्तमयान्तानि उदयान्ता च शर्वरी ।
4075@2    सुखस्यान्तः सदा दुःखं दुःखस्यान्तः सदा सुखम् ॥ ४०७५॥

4076@1   अहापयन् नृपः कालं भृत्यानामनुवर्तिनाम् ।
4076@2    कर्मणामानुरूप्येण वृत्तिं समनुकल्पयेत् ॥ ४०७६॥

4077@1   अहार्यः सर्वमध्यस्थः काञ्चनद्युतिमुद्वहन् ।
4077@2    सत्प्रदक्षिणयोग्यत्वम् उपयाति महोन्नतः ॥ ४०७७॥

4078@1   अहार्येण कदाप्यन्यैरसंहार्येण केनचित् ।
4078@2    तितिक्षाकवचेनैव सर्वं जयति संवृतः ॥ ४०७८॥

4079@1   अहिं नृपं च शार्दूलं वृद्धं च बालकं तथा ।
4079@2    परश्वानं च मूर्खं च सप्त सुप्तान् न बोधयेत् ॥ ४०७९॥

4080@1   अहिंसयैव भूतानां कार्यं श्रेयोऽमुशासनम् ।
4080@2    वाक् चैव मधुरा श्लक्ष्णा प्रयोज्या धर्ममिच्छता ॥ ४०८०॥

4081@1   अहिंसा धाम धर्मस्य दुःखस्यायतनं स्पृहा ।
4081@2    सङ्गत्यागः पदं मुक्तेर्योगाभ्यासः पदं शुचः ॥ ४०८१॥

4082@1   अहिंसा परमो धर्मः अहिंसा परमा गतिः ।
4082@2    अहिंसा परमा प्रीतिस्त्वहिंसा परमं पदम् ॥ ४०८२॥

4083@1   अहिंसा परमो धर्मस्तथाहिंसा परो दमः ।
4083@2    अहिंसा परमं दानम् अहिंसा परमं तपः ॥ ४०८३॥

4084@1   अहिंसा परमो यज्ञस्तथाहिंसा परं बलम् ।
4084@2    अहिंसा परमं मित्रम् अहिंसा परमं सुखम् ।
4084@3अहिंसा परमं सत्यम् अहिंसा परमं श्रुतम् ॥ ४०८४॥

4085@1   अहिंसा परमो धर्मो ह्यहिंसैव परं तपः ।
4085@2    अहिंसा परमं दानम् इत्याहुर्मुनयः सदा ॥ ४०८५॥

4086@1   अहिंसापूर्वको धर्मो यस्मात् सर्वहिते रतः ।
4086@2    यूकामत्कुणदंशादींस्तस्मात् तानपि रक्षयेत् ॥ ४०८६॥

4087@1   अहिंसा प्रथमं पुष्पं द्वितीयेन्द्रियनिग्रहम् ।
4087@2    तृतीयं तु दया पुष्पं तुरीयं दानपुष्पकम् ॥ ४०८७॥

4088@1   अहिंसा सत्यमस्तेयं त्यागो मैथुनवर्जनम् ।
4088@2    पञ्चस्वेतेषु वाक्येषु सर्वे धर्माः प्रतिष्ठिताः ॥ ४०८८॥

4089@1   अहिंसा सत्यमस्तेयं ब्रह्मचर्यपरिग्रहः ।
4089@2    इष्टानिष्टपरा चिन्ता यम एष प्रकीर्तितः ॥ ४०८९॥

4090@1   अहिंसा सत्यमस्तेयं शौचमिन्द्रियनिग्रहः ।
4090@2    एतं सामासिकं धर्मं चातुर्वर्ण्येऽब्रवीन्मनुः ॥ ४०९०॥

4091@1   अहिंसा सत्यमस्तेयं शौचमिन्द्रियनिग्रहः ।
4091@2    दानं दमो दया क्षान्तिः सर्वेषां धर्मसाधनम् ॥ ४०९१॥

4092@1   अहिंसा सत्यवचनं सर्वभूतानुकम्पनम् ।
4092@2    शमो दानं यथाशक्ति गार्हस्थ्यो धर्म उत्तमः ॥ ४०९२॥

4093@1   अहिंसा सत्यवचनं सर्वभूतेषु चार्जवम् ।
4093@2    क्षमा चैवाप्रमादश्च यस्यैते स सुखी भवेत् ॥ ४०९३॥

4094@1   अहिंसा सत्यवचनम् आनृशंस्यं दमो घृणा ।
4094@2    एतत् तपो विदुर्धीरा न शरीरस्य शोषणम् ॥ ४०९४॥

4095@1   अहिंसा सूनृता वाणी सत्यं शौचं दया क्षमा ।
4095@2    वर्णिनां लिङ्गिनां चैव सामान्यो धर्म उच्यते ॥ ४०९५॥

4096@1   अहिंसासूनृतास्तेयब्रह्माकिंचनतारतम् ।
4096@2    सुपात्रं मुनिभिः प्रोक्तं राजद्वेषविवर्जितम् ॥ ४०९६॥

4097@1   अहिंस्रस्य तपोऽक्षय्यम् अहिंस्रो यजते सदा ।
4097@2    अहिंस्रः सर्वभूतानां यथा माता यथा पिता ॥ ४०९७॥

4098@1   अहितं च हिताकारं धार्ष्ट्याज्जल्पन्ति ये नराः ।
4098@2    अवेक्ष्य मन्त्रबाह्यास्ते कर्तव्याः कृत्यदूषणाः ॥ ४०९८॥

4099@1   अहितहितविचारशून्यबुद्धेः श्रुतिसमयैर्बहुभिर्बहिष्कृतस्य ।
4099@2    उदरभरणमात्रकेवलेच्छोः पुरुषपशोश्च पशोश्च को विशेषः
॥ ४०९९॥

4100@1   अहितात् प्रतिषेधश्च हिते चानुप्रवर्तनम् ।
4100@2    व्यसने चापरित्यागस्त्रिविधं मित्रलक्षणम् ॥ ४१००॥

4101@1   अहितादनपत्रपस्त्रसन्न् अतिमात्रोज्झितभीरनास्तिकः ।
4101@2    विनयोपहितस्त्वया कुतः सदृशोऽन्यो गुणवानविस्मयः ॥ ४१०१॥

4102@1   अहितुण्डिकदृष्टीनाम् अशेषा भोगिनः पदम् ।
4102@2    न संवर्ताग्निसारथ्ये स्थाता यन्मुखमारुतः ॥ ४१०२॥

4103@1   अहिते प्रतिषेधश्च हिते चानुप्रवर्तनम् ।
4103@2    व्यसने चापरित्यागस्त्रिविधं मित्रलक्षणम् ॥ ४१०३॥

4104@1   अहिते हितबुद्धिरल्पधीरवमन्येत मतानि मन्त्रिणाम् ।
4104@2    चपलः सहसैव सम्पतन्न् अरिखङ्गाभिहतः प्रबुध्यते ॥ ४१०४॥

4105@1   अहिते हितमिच्छन्ति निसर्गात् सरसास्तु ये ।
4105@2    पीडितोऽपीक्षुदण्डो हि रसमेव ददात्यरम् ॥ ४१०५॥

4106@1   अहिभवनविधानान्यायुधीकृत्य शैलान् अमरजयिनि सैन्ये रक्षसामात्तकक्ष्ये
।
4106@2    कथमिव रणभूमौ वर्तते वानराणाम् उपवनतरुवल्लीपल्लवोन्माथि यूथम्
॥ ४१०६॥

4107@1   अहिभूषणोऽप्यभयदः सुकलितहालाहलोऽपि यो नित्यः ।
4107@2    दिग्वसनोऽप्यखिलेशस्तं शशधरशेखरं वन्दे ॥ ४१०७॥

4108@1   अहिरण्यमदासीकं गृहं गोरसवर्जितम् ।
4108@2    प्रतिकूलकलत्रं च नरकस्यापरो विधिः ॥ ४१०८॥

4109@1   अहिरहिरिति संभ्रमपदम् इतरजनः किमपि कातरो भवतु ।
4109@2    विहगपतेराहारः स तु सरलमृणालदलरुचिरः ॥ ४१०९॥

4110@1   अहिराजः पुरुषेऽस्मिन् धूम्रा धात्री कुलत्थवर्णोऽश्मा ।
4110@2    माहेन्द्री वहति शिरा भवति सफेनं सदा तोयम् ॥ ४११०॥

4111@1   अहिरिपुपतिकान्तातातसंबद्धकान्ता- हरतनयनिहन्तृप्राणदातृध्वजस्य ।
4111@2    सखिसुतसुतकान्तातातसम्पूज्यकान्ता- पितृशिरसि पतन्ती जाह्नवी नः
पुनातु ॥ ४१११॥

4112@1   अहिरिव जनयोगं सर्वदा वर्जयेद् यः कुणमिव वसु नारीं त्यक्तकामो विरागी ।
4112@2    विषमिव विषयार्थान् मन्यमानो दुरन्ताञ् जयति परमहंसो मुक्तिभावं
समेति ॥ ४११२॥

4113@1   अहिर्बिडालो जामाता एडका च सपुत्रिणी ।
4113@2    आत्मभाग्यं न पश्यन्ति भागिनेयस्तु पञ्चमः ॥ ४११३॥

4114@1   अहीनकालं राजार्थं स्वार्थं प्रियहितैः सह ।
4114@2    परार्थं देशकाले च ब्रूयाद् धर्मार्थसंहितम् ॥ ४११४॥

4115@1   अहीनभुजगाधीशवपुर्वलयकङ्कणम् ।
4115@2    शैलादिनन्दिचरितं क्षतकन्दर्पदर्पकम् ॥ ४११५॥

4116@1   वृषपुंगवलक्ष्माणं शिखिपावकलोचनम् ।
4116@2    ससर्वमङ्गलं नौमि पार्वतीसखमीश्वरम् ॥ ४११६॥

4117@1   अहीन्द्रान् पातालाद् विषमिव निमज्ज्योद्धरति यः य आरुह्य स्वर्गं कवलयति
सेन्द्रान् सुरगणान् ।
4117@2    महीं भ्रान्त्वा भ्रान्त्वा रघुनलनृपा येन विजिताः स मृत्युः कालं न
क्षमत इति मा कार्ष्ट मनसि ॥ ४११७॥

4118@1   अहृतहृदयाः सन्तः सत्यं ब्रवीमि निशम्यतां विपिनमधुना गत्वा वासो
मृगैः सह कल्प्यताम् ।
4118@2    सुजनचरितध्वंसिन्यस्मिन् खलोदयशालिनि प्रभवति कलौ नायं कालो
गृहेषु भवादृशाम् ॥ ४११८॥

4119@1   अहेतुः पक्षपातो यस्तस्य नास्ति प्रतिक्रिया ।
4119@2    स हि स्नेहात्मकस्तन्तुरन्तर्भूतानि सीव्यति ॥ ४११९॥

4120@1   अहेतु भ्रूकुटिं नैव सदा कुर्वीत पार्थिवः ।
4120@2    विना दोषेण यो भृत्यान् राजा धर्मेण पालयेत् ॥ ४१२०॥

4121@1   अहेरिव गुणाद्भीतो मिष्टान्नाद्या विषादिव ।
4121@2    राक्षसीभ्य इव स्त्रीभ्यः स विद्यामधिगच्छति ॥ ४१२१॥

4122@1   अहो अनौचितीयं ते हृदि शुद्धेऽप्यशुद्धवत् ।
4122@2    अङ्कः खलैरिवाकल्पि नखैस्तीक्ष्णमुखैर्मम ॥ ४१२२॥

4123@1   अहो अहं नमो मह्यं यदहं वीक्षितोऽनया ।
4123@2    बालया त्रस्तसारङ्गचपलायतनेत्रया ॥ ४१२३॥

4124@1   अहो अहीनामपि लेहनं स्याद् दुःखानि नूनं नृपसेवनानि ।
4124@2    एकोऽहिना दष्टमुपैति मृत्युं क्ष्मापेन दष्टस्तु सगोत्रमित्रः ॥ ४१२४॥

4125@1   अहो अहोभिर्न कलेर्विदूयते सुधासुधारामधुरं पदे पदे ।
4125@2    दिने दिने चन्दनचन्द्रशीतलं यशो यशो दातनयस्य गीयते ॥ ४१२५॥

4126@1   अहो अहोभिर्महिमा हिमागमे- ऽप्यभिप्रपेदे प्रति तां स्मरार्दिताम् ।
4126@2    तपर्तुपूर्तावपि मेदसां भरा विभावरीभिर्विभरांबभूविरे ॥ ४१२६॥

4127@1   अहो ऐश्वर्यमत्तानां मत्तानामिव मानिनाम् ।
4127@2    असंबद्धा गिरो रूक्षाः कः सहेतानुशासिता ॥ ४१२७॥

4128@1   अहो कथमसीमेदं हिमनाम विजृम्भते ।
4128@2    चरत्येव सहस्रांशौ धवलं तिमिरान्तरम् ॥ ४१२८॥

4129@1   अहो कनकमाहात्म्यं वक्तुं केनापि शक्यते ।
4129@2    नामसाम्यादहो चित्रं धत्तूरोऽपि मदप्रदः ॥ ४१२९॥

4130@1   अहो कालस्य सूक्ष्मोऽयं कोऽप्यलक्ष्यक्रमः क्रमः ।
4130@2    यत्पाकपरिणामेन सर्वं यात्यन्यरूपताम् ॥ ४१३०॥

4131@1   अहो किमपि ते शुद्धं यशःकुसुममुद्गतम् ।
4131@2    यस्यायममृतस्यन्दी बालेन्दुर्बाह्यपल्लवः ॥ ४१३१॥

4132@1   अहो कुटिलबुद्धीनां दुर्ग्राह्यमसतां मनः ।
4132@2    अन्यद्वचसि कण्ठेऽन्यद् अन्यदोष्ठपुटे स्थितम् ॥ ४१३२॥

4133@1   अहो केनेदृशी बुद्धिर्दारुणा तव निर्मिता ।
4133@2    त्रिगुणा श्रूयते बुद्धिर्न तु दारुमयी क्वचित् ॥ ४१३३॥

4134@1   अहो खलभुजंगस्य विचित्रोऽयं वधक्रमः ।
4134@2    अन्यस्य दशति श्रोत्रम् अन्यः प्राणैर्वियुज्यते ॥ ४१३४॥

4135@1   अहो खलभुजंगस्य विपरीतो वधक्रमः ।
4135@2    कर्णे लगति चान्यस्य प्राणैरन्यो वियुज्यते ॥ ४१३५॥

4136@1   अहो गुणाः सौम्यता च विद्वत्ता जन्म सत्कुले ।
4136@2    दारिद्र्याम्बुधिमग्नस्य सर्वमेतन्न शोभते ॥ ४१३६॥

4137@1   अहो गुणानां प्राप्त्यर्थं यतन्ते बहुधा नरः ।
4137@2    मुक्ता यदर्थं भग्नास्या इतरेषां च का कथा ॥ ४१३७॥

4138@1   अहो तम इवेदं स्यान् न प्रज्ञायेत किंचन ।
4138@2    राजा चेन्न भवेल्लोके विभजन् साध्वसाधुनी ॥ ४१३८॥

4139@1   अहोऽतिनिर्मोहि जनस्य चित्रं परं चरित्रं गदितुं न योग्यम् ।
4139@2    मुखे हि चान्यद्धृदि भावमन्यत् देवो न जानाति कुतो मनुष्यः ॥ ४१३९॥

4140@1   अहोऽतिबलवद्दैवं विना तेन महात्मना ।
4140@2    यदसामर्थ्ययुक्तेऽपि नीचवर्गे जयप्रदम् ॥ ४१४०॥

4141@1   अहो तृष्णावेश्या सकलजनतामोहनकरी विदग्धा मुग्धानां हरति
विवशानां शमधनम् ।
4141@2    विपद्दीक्षादक्षासहतरलतारैः प्रणयिनी- कटाक्षैः कूटाक्षैः
कपटकुटिलैः कामकितवः ॥ ४१४१॥

4142@1   अहो दानमहो वीर्यम् अहो धैर्यमखण्डितम् ।
4142@2    उदारवीरधीराणां हरिश्चन्द्रो निदर्शनम् ॥ ४१४२॥

4143@1   अहो दिव्यं चक्षुर्वहसि तव सापि प्रणयिनी पराक्ष्णामग्राह्यं युवतिषु
वपुः संक्रमयति ।
4143@2    समानाभिज्ञानं कथमितरथा पश्यति पुरो भवानेकस्तस्याः
प्रतिकृतिमयीरेव रमणीः ॥ ४१४३॥

4144@1   अहो दुःखमहोदुःखमहो दुःखं दरिद्रता ।
4144@2    तत्रापि पुत्रभार्याणां बाहुल्यमतिदुःखदम् ॥ ४१४४॥

4145@1   अहो दुरन्ता जगतो विमूढता विलोक्यतां संसृतिदुःखदायिनी ।
4145@2    सुसाध्यमप्यन्नविधानतस्तपो यतो जनो दुःखकरोऽवमन्यते ॥ ४१४५॥

4146@1   अहो दुरन्ता संसारे भोगतृष्णा यया हृताः ।
4146@2    अनौचित्यादकीर्तेश्च देवा अपि न बिभ्यति ॥ ४१४६॥

4147@1   अहो दुर्जसंसर्गान् मानहानिः पदे पदे ।
4147@2    पावको लोहसङ्गेन मुद्गरैरभिहन्यते ॥ ४१४७॥

4148@1   अहो दुर्जनसर्पस्य सर्पस्य महदन्तरम् ।
4148@2    कर्णमन्यस्य दशति अन्यः प्राणैर्वियुज्यते ॥ ४१४८॥

4149@1   अहो दैन्यमहो कष्टं पारक्यैः क्षणभङ्गुरैः ।
4149@2    यन्नोपकुर्यादस्वार्थैर्मर्त्यः स्वज्ञातिविग्रहैः ॥ ४१४९॥

4150@1   अहो धनमदान्धस्तु पश्यन्नपि न पश्यति ।
4150@2    यदि पश्यत्यात्महितं स पश्यति न संशयः ॥ ४१५०॥

4151@1   अहो धनानां महती विदग्धता सुखोषितानां कृपणस्य वेश्मनि ।
4151@2    व्रजन्ति न त्यागदशां न भोग्यतां परां च कांचित् प्रथयन्ति
निर्वृतिम् ॥ ४१५१॥

4152@1   अहो धनुषि नैपुण्यं मन्मथस्य महात्मनः ।
4152@2    शरीरमक्षतं कृत्वा भिनत्त्यन्तर्गतं मनः ॥ ४१५२॥

4153@1   अहो धात्रा पुरः सृष्टं साहसं तदनु स्त्रियः ।
4153@2    नैतासां दुष्करं किंचिन् निसर्गादिह विद्यते ॥ ४१५३॥

4154@1   अहो धार्ष्ट्यमसाधूनां निन्दतामनघाः स्त्रियः ।
4154@2    मुष्णतामिव चौराणां तिष्ठ चौरेति जल्पताम् ॥ ४१५४॥

4155@1   अहो नक्षत्रराजस्य साभिमानं विचेष्टितम् ।
4155@2    परिक्षीणस्य वक्रत्वं सम्पूर्णस्य सुवृत्तता ॥ ४१५५॥

4156@1   अहो नु कष्टं सततं प्रवासम् ततोऽतिकष्टः परगेहवासः ।
4156@2    कष्टाधिका नीचजनस्य सेवा ततोऽतिकष्टा धनहीनता च ॥ ४१५६॥

4157@1   अहो नु चित्रं पद्मोत्थैर्बद्धास्तन्तुभिरद्रयः ।
4157@2    अविद्यमाना याविद्या तया सर्वे वशीकृताः ॥ ४१५७॥

4158@1   अहो पूर्णं सरः स्पष्टम् असि नात्र विचारणा ।
4158@2    लुठन्तस्त्वयि यत् सर्वे स्नान्ति जातु कथंचन ॥ ४१५८॥

4159@1   अहो प्रकृतिसादृश्यं श्लेष्मणो दुर्जनस्य च ।
4159@2    मधुरैः कोपमायाति कटुकैरुपशाम्यति ॥ ४१५९॥

4160@1   अहो प्रच्छादिताकार्यनैपुण्यं परमं खले ।
4160@2    यत्तुषाग्निरिवानर्चिर्दहन्नपि न लक्ष्यते ॥ ४१६०॥

4161@1   अहो प्रभावो वाग्देव्या यन्मातंगदिवाकरः ।
4161@2    श्रीहर्षस्याभवत् सभ्यः समो बाणमयूरयोः ॥ ४१६१॥

4162@1   अहो प्रमादी भगवान् प्रजापतिः कृशातिमध्या घटिता मृगेक्षणा ।
4162@2    यदि प्रमादादनिलेन भज्यते कथं पुनः शक्ष्यति कर्तुमीदृशम् ॥ ४१६२॥

4163@1   अहो बत खलः पुण्यैर्मूर्खोऽप्यश्रुतपण्डितः ।
4163@2    स्वगुणोदीरणे शेषः परनिन्दासु वाक्पतिः ॥ ४१६३॥

4164@1   अहो बत महत् कष्टं विपरीतमिदं जगत् ।
4164@2    येनापत्रपते साधुरसाधुस्तेन तुष्यति ॥ ४१६४॥

4165@1   अहो बत विचित्राणि चरितानि महात्मनाम् ।
4165@2    लक्ष्मीं तृणाय मन्यन्ते तद्भारेण नमन्ति च ॥ ४१६५॥

4166@1   अहो बत सभा सभ्यैरियं मौनादधः कृता ।
4166@2    सन्तो वदन्ति यत्सत्यं सभां न प्रविशन्ति वा ॥ ४१६६॥

4167@1   अहो बत सरित्पतेरिदमनार्यरूपं परं यदुज्ज्वलरुचीन् मणीन्
सुचिरचर्चितास्थागुणान् ।
4167@2    जडैरनुपयोगिभिः परत एत्य लब्धास्पदैः क्षपत्यनिशमूर्जितैर्झगिति
तन्मयत्वं गतः ॥ ४१६७॥

4168@1   अहो बाणस्य संधानं शरदि स्मरभूपतेः ।
4168@2    अपि सोऽयं त्विषामीशः कन्याराशिमुपागतः ॥ ४१६८॥

4169@1   अहो ब्रह्मण्यदेवस्य दृष्टा ब्रह्मण्यता मया ।
4169@2    यद्दरिद्रतमो लक्ष्मीम् आश्लिष्टो बिभ्रतोरसि ॥ ४१६९॥

4170@1   अहो भवति सादृश्यं मृदङ्गस्य च खलस्य च ।
4170@2    यावन्मुखगतौ तौ हि तावन्मधुरभाषिणौ ॥ ४१७०॥

4171@1   अहो भार्या अहो पुत्रः अहो आत्मा अहो सुखम् ।
4171@2    अहो माता अहो भ्राता पश्य मायाविमोहितम् ॥ ४१७१॥

4172@1   अहो भुवः सप्तसमुद्रवत्या द्वीपेषु वर्षेष्वधिपुण्यमेतत् ।
4172@2    गायन्ति यत्रत्यजना मुरारेः कर्माणि भद्राण्यवतारवन्ति ॥ ४१७२॥

4173@1   अहो मदावलेपोऽयम् असाराणां दुरात्मनाम् ।
4173@2    कौरवाणां महीपत्वम् अस्माकं किल कालजम् ॥ ४१७३॥

4174@1   अहो महच्चित्रमिदं कालगत्या दुरत्यया ।
4174@2    आरुरुक्षत्युपानद्वै शिरो मुकुटसेवितम् ॥ ४१७४॥

4175@1   अहो महत्त्वं महतामपूर्वं विपत्तिकालेऽपि परोपकारः ।
4175@2    यथास्यमध्ये पतितोऽपि राहोः कलानिधिः पुण्यचयं ददाति ॥ ४१७५॥

4176@1   अहो महीयसां पुंसाम् उपर्युपरि पौरुषम् ।
4176@2    रामेणाजगवं शंभोर्भग्नमम्भोजनालवत् ॥ ४१७६॥

4177@1   अहो मायाजालं हृदयहरिणो यत्र पतितः समुत्थातुं भूयः प्रभवति
न किंचित् कथमपि ।
4177@2    न चेत् तस्य च्छेत्ता परमगुरुवाक्योपनमितो
निजात्मज्ञानाखुर्विविधदृढसद्युक्तिदशनैः ॥ ४१७७॥

4178@1   अहो मायाबलं विष्णोः स्नेहबद्धमिदं जगत् ॥

4179@1   क्व देहो भौतिकोऽनात्मा क्व चात्मा प्रकृतेः परः ।
4179@2    कस्य के पतिपुत्राद्या मोह एव हि कारणम् ॥ ४१७९॥

4180@1   अहो मे सौभाग्यं मम च भवभूतेश्च भणितं घटायामारोप्य प्रतिफलति
तस्यां लघिमनि ।
4180@2    गिरां देवी सद्यः श्रुतिकलितकल्हारकलिका- मधूलीमाधुर्यं क्षिपति
परिपूर्त्यै भगवती ॥ ४१८०॥

4181@1   अहो मोहः पुंसामिह जगति जातिः किल शुभा जरामृत्युव्याधीनपि जयति
या निष्प्रभतया ।
4181@2    परस्माज्जातानां व्यसनशतमेतेऽपि दधति स्वयं सुत्वा तेभ्यो विदिशति
सुतान् सा विशसितुम् ॥ ४१८१॥

4182@1   अहो मोहो वराकस्य काकस्य यदसौ पुरः ।
4182@2    सरीसर्ति नरीनर्ति यदयं शिखिहंसयोः ॥ ४१८२॥

4183@1   अहो येषां वरं जन्म सर्वप्राण्युपजीवनम् ।
4183@2    सुजनस्येव येषां वै विमुखा यान्ति नार्थिनः ॥ ४१८३॥

4184@1   अहो रघुशिरोमणेरभिनवप्रतापावलि-
प्रचण्डकिरणप्रथाप्रसरसाध्वसादाश्वयम् ।
4184@2    सुराधिपतिरम्बुदान् कमलमिन्दिरा सेवते हिमांशुरपि चन्द्रमाः
सततमम्भुधौ मज्जति ॥ ४१८४॥

4185@1   अहोरात्रमये लोके जरारूपेण संचरन् ।
4185@2    मृत्युर्ग्रसति भूतानि पवनं पन्नगो यथा ॥ ४१८५॥

4186@1   अहोरात्राणि गच्छन्ति सर्वेषां प्राणिनामिह ।
4186@2    आयूंषि क्षपयन्त्याशु ग्रीष्मे जलमिवांशवः ॥ ४१८६॥

4187@1   अहोरात्रे विभजते सूर्यो मानुषदैविके ।
4187@2    रात्रिः स्वप्नाय भूतानां चेष्टायै कर्मणामहः ॥ ४१८७॥

4188@1   अहो रूपमहो रूपम् अहो मुखमहो मुखम् ।
4188@2    अहो मध्यमहो मध्यम् अस्याः सारङ्गचक्षुषः ॥ ४१८८॥

4189@1   अहो विधातस्त्वमतीव बालिशो यस्त्वात्मसृष्ट्यप्रतिरूपमीहसे ।
4189@2    परेऽनुजीवत्यपरस्य या मृतिर्विपर्ययश्चेत्त्वमसि ध्रुवः परः ॥ ४१८९॥

4190@1   न हि क्रमश्चेदिह मृत्युजन्मनोः शरीरिणामस्तु तदात्मकर्मभिः ।
4190@2    यः स्नेहपाशो निजसर्गवृद्धये स्वयं कृतस्ते तमिमं विवृश्चसि
॥ ४१९०॥

4191@1   अहो विधात्रा हतकेन नार्थात् कृतो वियोगोऽपि वियोगिनां नः ।
4191@2    रथाङ्गनाम्नामिव येन सीमा न विद्यते नापि सपक्षवत्त्वम् ॥ ४१९१॥

4192@1   अहो विशालं भूपाल भुवनत्रितयोदरम् ।
4192@2    माति मातुमशक्योऽपि यशोराशिर्यदत्र ते ॥ ४१९२॥

4193@1   अहो विषादप्यधिकाः स्त्रियो रक्तविमानिताः ।
4193@2    अहो असेव्याः साधूनां राजानोऽतत्त्वदर्शिनः ॥ ४१९३॥

4194@1   अहो वैचित्र्यमेतस्य संसारस्य किमुच्यते ।
4194@2    गुणोऽपि क्लेशहेतुः स्याद् विश्रान्तः कण्ठकन्दले ॥ ४१९४॥

4195@1   अहो संसारवैरस्यं वैरस्यकारणं स्त्रियः ।
4195@2    दोलालोला च कमला रोगाभोगगेहं देहम् ॥ ४१९५॥

4196@1   अहो संसृतिवेश्येयं रागाद्युद्दीपनोद्यता ।
4196@2    रसमुत्पाद्य सर्वेषाम् अन्ते वैरस्यकारिणी ॥ ४१९६॥

4197@1   अहो सत्संगतिर्लोके किं पापं न विनाशयेत् ।
4197@2    न ददाति सुखं किं वा नराणां पुण्यकर्मणाम् ॥ ४१९७॥

4198@1   अहो समुद्रगम्भीरधीरचित्तमनस्विनः ।
4198@2    कृत्वाप्यनन्यसामान्यम् उल्लेखं नोद्गिरन्ति ये ॥ ४१९८॥

4199@1   अहो साहजिकं प्रेम दूरादपि विराजते ।
4199@2    चकोरनयनद्वन्द्वम् आह्लादयति चन्द्रमाः ॥ ४१९९॥

4200@1   अहो सुसदृशी वृत्तिस्तुलाकोटेः खलस्य च ।
4200@2    स्तोकेनोन्नतिमायाति स्तोकेनायात्यधोगतिम् ॥ ४२००॥

4201@1   अहो स्त्रीप्रेरणा नाम रजसालङ्घितात्मनाम् ।
4201@2    पुंसां वात्येव सरसामाशयक्षोभकारिणी ॥ ४२०१॥

4202@1   अहो स्थिरः कोऽपि तवेप्सितो युवा चिराय कर्णोत्पलशून्यतां गते ।
4202@2    उपेक्षते यः श्लथबन्धलम्बिनीर्जटाः कपोले कलमाग्रपिङ्गलाः ॥ ४२०२॥

4203@1   अहो स्थैर्यं तेषां प्रकृतिनियमेभ्यः सुकृतिनां प्रतिज्ञातत्यागो नहि
भवति कृच्छ्रेऽपि महति ।
4203@2    तथा हि त्वत्सेनाभरनमितधात्रीभरदलत्- कटाहोऽपि स्वाङ्गं किमु
कमठनाथश्चलयति ॥ ४२०३॥

4204@1   अहो हि मे बह्वपराद्धमायुषा यदप्रियं वाच्यमिदं मयेदृशम् ।
4204@2    त एव धन्याः सुहृदः पराभवं जगत्यदृष्ट्वैव हि ये क्षयं
गताः ॥ ४२०४॥

4205@1   अहौ वा हारे वा बलवति रिपौ वा सुहृदि वा मणौ वा लोष्टे वा कुसुमशयने
वा दृषदि वा ।
4205@2    तृणे वा स्त्रैणे वा मम समदृशो यान्तु दिवसाः क्वचित् पुण्येऽरण्ये
शिव शिव शिवेति प्रलपतः ॥ ४२०५॥

4206@1   अह्नस्त्रिश्चतुरम्बुभिः स्नपयसि स्वं पुष्करावर्जितैर्भुङ्क्षे मेध्यतराणि
भद्र तरुणान्यश्वत्थपत्राणि च ।
4206@2    पुण्यारण्यचरोऽसि न प्रविशसि ग्रामं सकृत्कुञ्जर ज्ञानं चेत्
कियदप्युदेति न समा ब्रह्मर्षयोऽपि त्वया ॥ ४२०६॥

4207@1   अह्नि भास्करमिच्छन्ति रात्रावमृततेजसम् ।
4207@2    अह्नि रात्रौ च राजानम् इच्छन्ति गुणिनं प्रजाः ॥ ४२०७॥

4208@1   अह्नि रविर्दहति त्वचि वृद्धः पुष्पधनुर्दहति प्रबलोढम् ।
4208@2    रात्रिदिनं पुनरन्तरमन्तः संवृतिरस्ति रवेर्न तु कन्तोः ॥ ४२०८॥

4209@1   आं ज्ञातं नृपते त्वमेव निखिलां नित्यं बिभर्षि क्षितिं शैलेन्द्राः
स्वयमेव दुर्भरभरास्तैः प्रत्युताधो व्रजेत् ।
4209@2    अस्याश्चोद्धरणे क्षमोऽपि न परस्त्वत्तो वराहादिकः
पश्वादेर्भरणक्रियानिपुणता नैव प्रभागोचरः ॥ ४२०९॥

4210@1   आः कष्टं वनवासिसाम्यकृतया सिद्धाश्रमश्रद्धया पल्लीं बालकुरङ्ग
सम्प्रति कुतः प्राप्तोऽसि मृत्योर्मुखम् ।
4210@2    यत्रानेककुरङ्गकोटिकदनक्रीडोल्लसल्लोहित- स्रोतोभिः परिपूरयन्ति
परिखामुड्डामराः पामराः ॥ ४२१०॥

4211@1   आः कष्टं सुविवेकशून्यहृदयैः संसर्गमाप्तं च तैर्विक्रीतं
बदरैः समं क्षितितले कुग्रामसीम्नि स्फुटम् ।
4211@2    संविष्टंशठगाढमूढवदने धूत्कारदूरीकृतं किं जानात्यगुणो
जनो गुणमतो मुक्ताफलं रोदिति ॥ ४२११॥

4212@1   आः कष्टमप्रःऋष्टाः शिष्टा अपि वित्तचापलाविष्टाः ।
4212@2    अध्यापयन्ति वेदान् आदाय चिराय मासि मासि भृतिम् ॥ ४२१२॥

4213@1   आः किमर्थमिदं चेतः सतामम्भोधिदुर्भरम् ।
4213@2    इति क्रुधेव दुर्वेधाः परदुःखैरपूरयत् ॥ ४२१३॥

4214@1   आः पाकं न करोषि पापिनि कथं पापी त्वदीयः पिता रण्डे जल्पसि किं
तवैव जननी रण्डा त्वदीया स्वसा ।
4214@2    निर्गच्छ त्वरितं गृहाद् बहिरितो नेदं त्वदीयं गृहं हा हा नाथ
ममाद्य देहि मरणं जारस्य भाग्योदयः ॥ ४२१४॥

4215@1   आः पात्री स्यामकृतकघनप्रेमविस्फारितानां सव्रीडानां
सकलकरणानन्दनाडिंधमानाम् ।
4215@2    तेषां तेषां हृदयनिहिताकूतनिष्यन्दिनेत्र- व्यापाराणां पुनरपि तथा
सुभ्रुवो विभ्रमाणाम् ॥ ४२१५॥

4216@1   आः सर्वतः स्फुरतु कैरवमापिबन्तु ज्योत्स्नाकरम्भमुदरंभरयश्चकोराः ।
4216@2    यातो यदेष चरमाचलमूलचुम्बी पङ्केरुहप्रकरजागरणप्रदीपः ॥ ४२१६॥

4217@1   आः सीते पतिगर्वविभ्रमभरभ्रान्तभ्रमद्बान्धव- प्रध्वंसस्मितकान्तिमत्
तव तदा जातं यदेतन्मुखम् ।
4217@2    सम्प्रत्येव हठात् तदेष कुरुते केशोच्चयाकर्षण-
त्रासोत्तानितलोललोचनपतद्बाष्पप्लुतं रावणः ॥ ४२१७॥

4218@1   आकण्ठदृष्टशिरसाप्यविभाव्यपार्श्व- पृष्ठोदरेण
चिरमृग्भिरुपास्यमानः ।
4218@2    नाभीसरोरुहजुषा चतुराननेन शेते किलात्र भगवानरविन्दनाभः ॥ ४२१८॥

4219@1   आकण्ठार्पितकञ्चुकाञ्चलमुरो हस्ताङ्गुलीमुद्रणा-
मात्रासूत्रितहास्यमास्यमलसाः पञ्चालिकाकेलयः ।
4219@2    तिर्यग्लोचनचेष्टितानि वचसां च्छेकोक्तिसंक्रान्तयस्तस्याःसीदति
शैशवे प्रतिकलं कोऽप्येष केलिक्रमः ॥ ४२१९॥

4220@1   आकम्पयन् फलभरानतशालिजालम् आनर्तयंस्तरुवरान् कुसुमावनम्रान् ।
4220@2    उत्फुल्लपङ्कजवनां नलिनीं विधुन्वन् यूनां मनश्चलयति प्रसभं
नभस्वान् ॥ ४२२०॥

4221@1   आकम्पितक्षितिभृता महता निकामं हेलाभिभूतजलधित्रितयेन यस्य ।
4221@2    वीर्येण संहतिभिदा विहतोन्नतेन कल्पान्तकालविसृतः पवनोऽनुचक्रे
॥ ४२२१॥

4222@1   आकम्पितानि हृदयानि मनस्विनीनां वातैः प्रफुल्लसहकारकृताधिवासैः ।
4222@2    संबाधितं परभृतस्य मदाकुलस्य श्रोत्रप्रियैर्मधुकरस्य च
गीतनादैः ॥ ४२२२॥

4223@1   आकरः कारणं जन्तोर्दौर्जन्यस्य न जायते ।
4223@2    कालकूटः सुधासिन्धोः प्राणिनां प्राणहारकः ॥ ४२२३॥

4224@1   आकरः सर्वशास्त्राणां रत्नानामिव सागरः ।
4224@2    गुणैर्न परितुष्यामो यस्य मत्सरिणो वयम् ॥ ४२२४॥

4225@1   आकरप्रभवः कोशः कोशाद्दण्डः प्रजायते ।
4225@2    पृथिवी कोशदण्डाभ्यां प्राप्यते कोशभूषणा ॥ ४२२५॥

4226@1   आकर्णपलितः श्यामो वयसाशीतिपञ्चकः ।
4226@2    रणे पर्यचरद् द्रोणो वृद्धः षोडशवर्षवत् ॥ ४२२६॥

4227@1   आकर्णमुल्लसति मातरपाङ्गदेशे कालाञ्जनेन घटिता तव भाति रेखा ।
4227@2    शैवालपङ्क्तिरिव संततनिर्जिहान- कारुण्यपूरपदवी कलितानुबन्धा
॥ ४२२७॥

4228@1   आ कर्णमूलमपकृत्य धनुः सबाणं मय्येव किं प्रहरसि स्मर बद्धकोपः ।
4228@2    तस्यां मुहुः क्षिप शरान् हरिणेक्षणायां तन्मन्मथोऽपि भव मन्मथ
एव मा भूः ॥ ४२२८॥

4229@1   आकर्णय त्वमिममभ्युपगम्य वादं जानातु कोऽपि यदि वा हृदयं
श्रुतीनाम् ।
4229@2    तस्याप्यसंख्यभवबन्धशतार्जितोऽयं द्वैतभ्रमो गलतु जन्मशतैः
कियद्भिः ॥ ४२२९॥

4230@1   आकर्णय सरोजाक्षि वचनीयमिदं भुवि ।
4230@2    शशाङ्कस्तव वक्त्रेण पामरैरुपमीयते ॥ ४२३०॥

4231@1   आकर्णान्तविसर्पिणः कुवलयच्छायामुषश्चक्षुषः क्षेपा एव तवाहरन्ति
हृदयं किं संभ्रमेणामुना ।
4231@2    मुग्धे केवलमेतदाहितनखोत्खाताङ्कमुत्पांशुलम्
बाह्वोर्मूलमलीकमुक्तकबरीबन्धच्छलाद् दर्शितम् ॥ ४२३१॥

4232@1   आकर्णितानि रसितानि यया प्रसर्पत् प्रद्युम्नराजरथनिःस्वनसोदराणि ।
4232@2    उच्चै रणच्चरणनूपुरया पुरन्ध्र्या क्षिप्रं प्रियं कुपितयापि
तयाभिसस्रे ॥ ४२३२॥

4233@1   आकर्ण्य गर्जितं घोरं जलदानां समागमे ।
4233@2    बाला विधूतलज्जेव सत्रासं श्लिष्यति प्रियम् ॥ ४२३३॥

4234@1   आकर्ण्य गर्जितरवं घनगर्जितुल्यं सिंहस्य यान्ति वनमन्यदिभा
भयार्ताः ।
4234@2    तत्रैव पौरुषनिधिः स्वकुलेन सार्धं दर्पोद्धुरो वसति वीतभयो
वराहः ॥ ४२३४॥

4235@1   आकर्ण्य जयदेवस्य गोविन्दानन्दिनीर्गिरः ।
4235@2    बालिशाः कालिदासाय स्पृहयन्तु वयं तु न ॥ ४२३५॥

4236@1   आकर्ण्यन्ते तपनतनयग्रामसंलापघोषा मन्दं मन्दं ग्रसति नियतः
कालपाशोऽपि कण्ठे ।
4236@2    आपृच्छ्यन्ते कृतजिगमिषासंभ्रमाः प्राणवाता नैवेदानीमपि
विषयवैमुख्यमभ्येति चेतः ॥ ४२३६॥

4237@1   आकर्ण्य भूपाल यशस्त्वदीयं विधूनयन्तीह न के शिरांसि ।
4237@2    विश्वंभराभङ्गभयेन धात्रा नाकारि कर्णौ भुजगेश्वरस्य ॥ ४२३७॥

4238@1   आकर्ण्य मामवादीद् धन्यास्ता युवतयः सखि कठोराः ।
4238@2    या विषहन्ते दीर्घ- प्रियतमविरहानलासारम् ॥ ४२३८॥

4239@1   आकर्ण्य वाणीः पौराणीर्मयैतदवधारितम् ।
4239@2    तिष्ठन्तु देवा देव्योऽपि सेव्यो नारायणः परः ॥ ४२३९॥

4240@1   आकर्ण्य वारवनितापठितं सभायां सम्पूरणं सपदि पादमुदारभावः ।
4240@2    यः कालिदासमरणं हृदि निश्चिकाय भोजः स एव परमं भुवि भावबोद्धा
॥ ४२४०॥

4241@1   आकर्ण्य संगरमहार्णवचेष्टितानि गोष्ठीरसाहृतजनस्य मनोविकारः ।
4241@2    अङ्गे करोति पुलकं नयने विकाशं कान्तिं च कामपि मुखे स्फुरणं
च बाह्वोः ॥ ४२४१॥

4242@1   आकर्ण्य स्मरयौवराज्यपटहं जीमूतनूत्नध्वनिं नृत्यत्केकिकुटुम्बकस्य
दधतं मन्द्रां मृदङ्गक्रियाम् ।
4242@2    उन्मीलन्नवनीलकन्दलदलव्याजेन रोमाञ्चिता हर्षेणेव समुच्छ्रितान्
वसुमती दध्रे शिलीन्ध्रध्वजान् ॥ ४२४२॥

4243@1   आकर्ण्याम्रफलस्तुतिं जलमभूत् तन्नारिकेलान्तरं प्रायः कण्टकितं
तथैव पनसं जातं द्विधोर्वारुकम् ।
4243@2    आस्तेऽधोमुखमेव कादलफलं द्राक्षाफलं क्षुद्रतां श्यामत्वं बत
जाम्बवं गतमहो मात्सर्यदोषादिह ॥ ४२४३॥

4244@1   आकर्षतेवोर्ध्वमतिक्रशीयान् अत्युन्नतत्वात् कुचमण्डलेन ।
4244@2    ननाम मध्योऽतिगुरुत्वभाजा नितान्तमाक्रान्त इवाङ्गनानाम् ॥ ४२४४॥

4245@1   आकर्षन्ति न केषाम् अन्तःकरणं प्रवालशालिन्यः ।
4245@2    ललना इवात्र लतिकाः कुसुमेषु शिलीमुखैर्निचिताः ॥ ४२४५॥

4246@1   आकर्षन्निव गां वमन्निव खुरान् पश्चार्धमुज्झन्निव स्वीकुर्वन्निव खं
पिबन्निव दिशश्छायाममर्षन्निव ।
4246@2    साङ्गारप्रकरां स्पृशन्निव धरां वातं समश्नन्निव श्रीमन्नाथ
स वाजिराट् तव कथं मादृग्गिरां गोचरः ॥ ४२४६॥

4247@1   आकर्षेत् कैशिकव्याये न शिखां चालयेत् ततः ।
4247@2    पूर्वापरौ समौ कार्यौ समांसौ निश्चलौ करौ ॥ ४२४७॥

4248@1   आकलितोरुक्रमपद- पद्मालंकृत्यनल्पपुण्यभवम् ।
4248@2    निजगुणगुरुस्वरूपं काव्यञ्जयति प्रसन्नमतिमधुरम् ॥ ४२४८॥

4249@1   आकल्पं मुरजिन्मुखेन्दुमधुरोन्मीलन्मरुन्माधुरी- धीरोदात्तमनोहरः
सुखयतु त्वां पाञ्चजन्यध्वनिः ।
4249@2    लीलालङ्घितमेघनादविभवो यः कुम्भकर्णव्यथा- दायी दानवदन्तिनां
दशमुखं दिक्चक्रमाक्रामति ॥ ४२४९॥

4250@1   आकल्पं यदि वर्षसि प्रतिदिनं धारासहस्रैस्तथाप्य्- अम्भोधौ
कलयत्यगाधजठरे कस्तावकीनं श्रमम् ।
4250@2    अम्भोद क्षणमात्रमुज्झसि पयः पृष्ठे यदि क्ष्माभृतां तत् किं न
प्रसरन्ति निर्झरसरिद्व्याजेन ते कीर्तयः ॥ ४२५०॥

4251@1   आकाल्प्य तल्पं शशिकान्तिकल्पम् उद्ग्रथ्य वीटीः सुरपुष्पगर्भाः ।
4251@2    द्वारे दृगन्तान् परिकल्पयन्ती मनो मनोजस्य चमच्चकार ॥ ४२५१॥

4252@1   आ कल्याद् आ निशीथाच्च कुक्ष्यर्थं व्याप्रियामहे ।
4252@2    न च निर्वृणुमो जातु शान्तास्तु सुखमासते ॥ ४२५२॥

4253@1   आकस्मिकस्मितमुखीषु सखीषु विज्ञा विज्ञास्वपि प्रणयनिह्नवमाचरन्ती ।
4253@2    तत्रैव रङ्कुनयना नयनारविन्दम् अस्पन्दमाहितवती दयिते गतेऽपि ॥ ४२५३॥

4254@1   आकाङ्क्षिणं क्ष्मापतिमन्दिराणि प्रविश्य पातालसहोदराणि ।
4254@2    अधोगतेर्नान्यदुपार्जयन्ति फलं भुजङ्गा इव वायुभक्ष्याः ॥ ४२५४॥

4255@1   आकाङ्क्षोच्चपदेऽहमात्मकमतिः कार्ये मनोधारणा
इत्येवंविधभावजातमुचितं धर्तुं न चित्तान्तरे ।
4255@2    वैषम्यस्य निवारणाय मृगयेस्तत्कारणं नापरे स्वात्मन्येव
गवेषयेत्यतितरां श्रेयस्करं ते सदा ॥ ४२५५॥

4256@1   आकारं विनिगूहतां रिपुबलं जेतुं समुत्तिष्ठतां तन्त्रं चिन्तयतां
कृताकृतशतव्यापारशाखाकुलम् ।
4256@2    मन्त्रिप्रोक्तनिषेविणां क्षितिभुजामाशङ्किनां सर्वतो
दुःखाम्भोनिधिवर्तिनां सुखलवः कान्तासमालिङ्गनम् ॥ ४२५६॥

4257@1   आकारः कमनीयताकुलगृहं लीलालसा सा गतिः सम्पर्कः कमलाकरैः
कलतया लोकोत्तरं कूजितम् ।
4257@2    यस्येयं गुणसम्पदस्ति महती तस्यापि भव्यस्य ते
संरब्धत्वमसद्गुमद्गुकलहे नाहं सहे हंस हे ॥ ४२५७॥

4258@1   आकारः स मनोहरः स महिमा तद्वैभवं तद्वयः सा कान्तिः स च
विश्वविस्मयकरः सौभाग्यभाग्योदयः ।
4258@2    एकैकस्य विशेषवर्णनविधौ तस्याः स एव क्षमो यस्यास्मिन्नुरगप्रभोरिव
भवेज्जिह्वासहस्रद्वयम् ॥ ४२५८॥

4259@1   आकारणाय मान्त्रिकम् आगतदूतस्य वचनमादाय ।
4259@2    कृत्वा प्रमाणमादावभिमन्त्र्य च तत्र मन्त्रण ॥ ४२५९॥

4260@1   आकारदारुणोऽयं भयमस्मादित्यनिश्चयोऽयमपि ।
4260@2    भवति महाभैरवमपि शिवस्य रूपं शिवायैव ॥ ४२६०॥

4261@1   आकारपरिवृत्तिस्तु बुद्धेः परिभवः पुनः ।
4261@2    आशाहानिरिवार्थित्वं परासुत्वमिवापरम् ॥ ४२६१॥

4262@1   आकारमात्रविज्ञानसम्पादितमनोरथाः ।
4262@2    धन्यास्ते ये न श‍ृण्वन्ति दीनाः क्वाप्यर्थिनां गिरः ॥ ४२६२॥

4263@1   आकारवेषसौभाग्यैः कन्दर्पप्रतिमोऽपि सन् ।
4263@2    यासां संगममासाद्य प्राप्तः को वा न वञ्चनाम् ॥ ४२६३॥

4264@1   आकारश्छाद्यमानोऽपि न शक्यो विनिगूहितुम् ।
4264@2    बलाद्धि विवृणोत्येव भावमन्तर्गतं नृणाम् ॥ ४२६४॥

4265@1   आकारसंवृतिः कार्या सुरक्तेनापि कामिना ।
4265@2    रक्तः परिभवं याति परिभूतः कथं प्रियः ॥ ४२६५॥

4266@1   आकारसदृशप्रज्ञः प्रज्ञया सदृशागमः ।
4266@2    आगमैः सदृशारम्भ आरम्भसदृशोऽदयः ॥ ४२६६॥

4267@1   आकारालापसंभोगैर्यदीयैर्लज्जते जनः ।
4267@2    अहो वक्रोद्धुरग्रीवस्तैरेव करभोऽधमः ॥ ४२६७॥

4268@1   आकाराहीनकान्तिर्निधनविरहितो योगदोल्लासभागी विक्रान्तो विश्वतुल्यः
कमलकलितदृग्विभ्रमोत्कृष्टमूर्तिः ।
4268@2    नानाशापूर्णकीर्तिः सुखरसमयितो वारणाक्रान्तदेहो यादृग्देव त्वमेवं
भवतु रिपुगणोऽप्यादिवर्णप्रलोपात् ॥ ४२६८॥

4269@1   आकारेण तथा गत्या चेष्टया भाषितैरपि ।
4269@2    नेत्रवक्त्रविकाराभ्यां ज्ञायतेऽन्तर्हितं मनः ॥ ४२६९॥

4270@1   आकारेण नरेण वानरयुवा वाहेन वालेयको व्याघ्रेणैवरथो (?) गवापि
गवयः सिंहेन कौलेयकः ।
4270@2    श्यामाङ्गेन पिकेन काक इति [च] स्पर्धानुबद्धादरा यद्यप्यत्र तथापि
तद्गुणगणस्यांशं लभन्ते न ते ॥ ४२७०॥

4271@1   आकारेण शशी गिरा परभृतः पारावतश्चुम्बने हंसश्चङ्क्रमणे
समं दयितया रत्या विमर्दे गजः ।
4271@2    इत्थं भर्तरि मे समस्तयुवतिश्लाघ्यैर्गुणैः सेविते क्षुण्णं नास्ति
विवाहितः पतिरिति स्यान्नैष दोषो यदि ॥ ४२७१॥

4272@1   आकारेणैव चतुरास्तर्कयन्ति परेङ्गितम् ।
4272@2    गर्भस्थं केतकीपुष्पम् आमोदेनेव षट्पदाः ॥ ४२७२॥

4273@1   आकारे मदनः सुकाव्यरचनाचातुर्ययुक्तौ गुरुः षड्भाषास्वपि दृश्यते
व्यसनिता तं दृष्टवत्यः स्त्रियः ।
4273@2    स्वप्राणेश्वरसङ्गमं सुखकरं हित्वा न जीवन्त्यहो तस्यान्ते क्रियतेऽनया
तनययाभ्यासः कलानां कथम् ॥ ४२७३॥

4274@1   आकारैरिङ्गितैर्गत्या चेष्टया भाषितेन च ।
4274@2    नेत्रवक्त्रविकारैश्च गृह्यतेऽन्तर्गतं मनः ॥ ४२७४॥

4275@1   आकारैर्न विदन्ति वक्रफणितीर्बोद्धुं न मेधाविनः शब्दाख्येयनिजाशयं
कुलवधूवर्गस्य नैतद् व्रतम् ।
4275@2    ग्रामेऽस्मिन् ऋजुवाच्यवाचकहतात्मानो युवानो
जडास्तत्त्वज्ञोपगताध्वगावधिरयं कामज्वरः सह्यताम् ॥ ४२७५॥

4276@1   आकारो न मनोहरः श्रवणयोः शल्योपमं कूजितं वक्त्रं विड्विकृतं
कृतान्तसमयालम्बीदमालोकितम् ।
4276@2    क्रीडासंवनने पृथग्जनचिते वासस्तरौ कुत्सिते तत् केनास्तु वराक काक
कनकागारे तवावेशनम् ॥ ४२७६॥

4277@1   आकाशकुण्डे सतडिद्धुताशे करोति होमं झषकेतुदेवः ।
4277@2    उच्चाटनायेव वियोगिनीनां यद्गर्जितं सैष हि मन्त्रपाठः ॥ ४२७७॥

4278@1   आकाशतः पतितमेत्य नदादिमध्यं तत्रापि धावनसमुत्थमलावलिप्तम् ।
4278@2    नानाविधावनिगताशुचिपूर्णमर्णो यत्तेन शुद्धिमुपयाति कथं शरीरम्
॥ ४२७८॥

4279@1   आकाशदेशात् परिपातुकानि लङ्केशशीर्षाणि सकुन्तलानि ।
4279@2    क्षणं नभः प्रांशुमहीरुहस्य शिक्याश्रितानीव फलानि रेजुः ॥ ४२७९॥

4280@1   आकाशधारणां कुर्वन् मृत्युं जयति निश्चितम् ।
4280@2    यत्र तत्र स्थितो वापि सुखमत्यन्तमश्नुते ॥ ४२८०॥

4281@1   आकाश प्रसर प्रसर्पत दिशस्त्वं पृथ्वि पृथ्वी भव
प्रत्यक्षीकृतमादिराजयशसां युष्माभिरुज्जृम्भितम् ।
4281@2    श्रीमुद्दाफरशाहपार्थिवयशोराशेः समुज्जृम्भणाद्
बीजोच्छ्वासविदीर्णदाडिमदशां ब्रह्माण्डमारोक्ष्यति ॥ ४२८१॥

4282@1   आकाशमानसविगाहनराजहंसं नारीजनग्रहिलतानलिनीमहेभम् ।
4282@2    आघ्रायमानरतिनायकसम्प्रदाय- दीक्षागुरुं दृशि निवेशय सुन्दरीन्दुम्
॥ ४२८२॥

4283@1   आकाशमुत्पततु गच्छतु वा दिगन्तम् अम्भोनिधिं विशतु तिष्ठतु वा
यथेच्छम् ।
4283@2    जन्मान्तरार्जितशुभाशुभकृन्नराणाम् छायेव न त्यजति कर्मफलानुबन्धः
॥ ४२८३॥

4284@1   आकाशयानतटकोटिकृतैकपादास्तद्धेमदण्डयुगलान्यवलम्ब्य हस्तैः ।
4284@2    कौतूहलात् तव तरङ्गविघट्टितानि पश्यन्ति देवि मनुजाः स्वकलेवराणि
॥ ४२८४॥

4285@1   आकाशवापीसितपुण्डरीकं शाणोपलं मन्मथसायकानाम् ।
4285@2    पश्योदितं शारदमुत्पलाक्षि संध्याङ्गनाकन्दुकमिन्दुबिंबम् ॥ ४२८५॥

4286@1   आकाशश्यामिमानं जलधरघटनां वा दधानं सुधांशुं नूनं मन्ये
प्रियास्यं शिरसि शिरसिजैराहितापूर्वशोभम् ।
4286@2    यद्दृष्ट्वा हन्त हर्षं मनसि कलयसे ज्ञानशान्त्यादिभव्या-
रामोर्वीजच्छिदायै निशिततरमसिं तं महान्तो ब्रुवन्ति ॥ ४२८६॥

4287@1   आकाशसौधमधिरुह्य दिगङ्गनानाम् अङ्गेषु निक्षिपति काम्यमिवाङ्गरागम् ।
4287@2    तारावरोधवलितो ललितात्मजश्रीर्ज्योत्स्नाच्छलेन मुदिताखिललोक इन्दुः
॥ ४२८७॥

4288@1   आकाशसौधे शशिसम्पटस्थं तमालनीलं शिवलिङ्गमुच्चैः ।
4288@2    सिद्धाङ्गनेयं रजनी सकामा नक्षत्ररत्नैः परिपूजतीव ॥ ४२८८॥

4289@1   आकाशात् पतितं तोयं यथा गच्छति सागरम् ।
4289@2    सर्वदेवनमस्कारः केशवं प्रति गच्छति ॥ ४२८९॥

4290@1   आकाशात् पतितं पुनर्जलनिधौ मध्ये चिरं संस्थितं पश्चाद्
दुःसहदेहरन्ध्रजनितक्लेशान्वितं मौक्तिकम् ।
4290@2    बाले बालकुरङ्गलोचनयुगे घोरं तपः संचरन् नासाभूषणतामुपैति
सखि ते बिम्बाधरापेक्षया ॥ ४२९०॥

4291@1   आकाशे नटनं सरोरुहयुगे मञ्जीरमञ्जुध्वनिः शीतांशौ कलकूजितं
किसलये पीयूषपानोत्सवः ।
4291@2    स्वर्गक्षोणिधरे नखात् परिभवो ध्वान्ते कराकर्षणं रम्भायां
रसनारवस्तरुणयोः पुण्यानि मन्यामहे ॥ ४२९१॥

4292@1   आकाशे पश्य नेमा निबिडघनघटाः संभृताग्नेयचूर्णा मञ्जूषा भान्ति
तासामुपरि सुरधनुः कैतवात् केतवोऽमी ।
4292@2    विद्युन्नो नालयन्त्रश्रुतिमुखनिपतद्दीप्तवर्त्तिप्रकाशः सैन्यं मारस्य
मन्ये स्फुरति विमथितुं मानिनी मानदुर्गम् ॥ ४२९२॥

4293@1   आकिंचन्यं च राज्यं च तुलया समतोलयम् ।
4293@2    अत्यरिच्यत दारिद्र्यं राज्यादपि गुणाधिकम् ॥ ४२९३॥

4294@1   आकिंचन्यं सुखं लोके पथ्यं शिवमनामयम् ।
4294@2    अनमित्रमथो ह्येतद् दुर्लभं सुलभं सताम् ॥ ४२९४॥

4295@1   आकिंचन्यं सुसंतोषो निराशीष्ट्वमचापलम् ।
4295@2    एतदाहुः परं श्रेय आत्मज्ञस्य जितात्मनः ॥ ४२९५॥

4296@1   आकिंचन्यादतिपरिचयाज्जाययोपेक्ष्यमाणो भूपालानामननुसरणाद्
बिभ्यदेवाखिलेभ्यः ।
4296@2    गेहे तिष्ठन् कुमतिरलसः कूपकूर्मैः सधर्मा किं जानीते भुवनचरितं
किं सुखं चोपभुङ्क्ते ॥ ४२९६॥

4297@1   आकिंचन्ये च राज्ये च विशेषः सुमहानयम् ।
4297@2    नित्योद्विग्नो हि धनवान् मृत्योरास्यगतो यथा ॥ ४२९७॥

4298@1   आकीर्णः शोभते राजा न विविक्तः कदाचन ।
4298@2    ये तं विविक्तमिच्छन्ति ते तस्य रिपवः स्मृताः ॥ ४२९८॥

4299@1   आकुञ्चिताग्राङ्गुलिना ततोऽन्यः किंचित्समावर्जितनेत्रशोभः ।
4299@2    तिर्यग्विसंसर्पिनखप्रभेण पादेन हैमं विलिलेख पीठम् ॥ ४२९९॥

4300@1   आकुञ्चितैकजङ्घं दरावृतोर्ध्वोरु गोपितार्धोरु ।
4300@2    सुतनोः श्वसितक्रमनमदृ- उदरस्फुटनाभि शयनमिदम् ॥ ४३००॥

4301@1   आकुञ्चितोरू द्वौ यत्र जानुभ्यां धरणिं गतौ ।
4301@2    दर्दुरक्रममित्याहुः स्थानकं दृढभेदने ॥ ४३०१॥

4302@1   आकुञ्च्य पाणिमशुचिं मम मूर्ध्नि वेश्या मन्त्राम्भसां प्रतिपदं
पृषतैः पवित्रे ।
4302@2    तारस्वनं प्रथितथूत्कमदात् प्रहारं हाहा हतोऽहमिति रोदिति विष्णुशर्मा
॥ ४३०२॥

4303@1   आकुञ्च्याग्रं नखविलिखने पश्यति भ्रूविभङ्ग्या गाढाश्लेषे वदति
च ह हा मुञ्च मुञ्चेति वाचम् ।
4303@2    केशाकृष्टावरुणनयना ताडने साश्रुनेत्रा नानाभावं श्रयति तरुणी
नाटके मन्मथस्य ॥ ४३०३॥

4304@1   आकुब्जीकृतपृष्ठमुन्नतवलद्वक्त्राग्रपुच्छं भयाद्
अन्तर्वेश्मनिवेशितैकनयनं निष्कम्पकर्णद्वयम् ।
4304@2    लालाकीर्णविदीर्णसृक्कविकचद्दंष्ट्राकरालाननः श्वा
निःश्वासनिरोधपीवरगलो मार्जारमास्कन्दति ॥ ४३०४॥

4305@1   आकुमारमुपदेष्टुमिच्छवः संनिवृत्तिमपथान्महापदः ।
4305@2    योगशक्तिजितजन्ममृत्यवः शीलयन्ति यतयः सुशीलताम् ॥ ४३०५॥

4306@1   आकुलश्चलपतत्रिकुलानाम् आरवैरनुदितौषसरागः ।
4306@2    आययावहरिदश्वविपाण्डुस्तुल्यतां दिनमुखेन दिनान्तः ॥ ४३०६॥

4307@1   आकृतिप्रेमसरसा विलासालसगामिनी ।
4307@2    विसारे हन्त संसारे सारं सारङ्गलोचना ॥ ४३०७॥

4308@1   आकृतेः किंचिदुल्लेखो विभावयति लक्षणम् ।
4308@2    महतोपप्लवेनेव पीडितं चन्द्रमण्डलम् ॥ ४३०८॥

4309@1   आकृष्टः शिखया नखैर्विलिखितः स्पृष्टः कपोलस्थले मौलौ
दामभिराहतः प्रतिदिशं क्रामन् सलीलं पथि ।
4309@2    इत्थं वारविलासिनीकृतपरीहासस्य दैत्याध्वरे
विष्णोर्वामनवेषविभ्रमभृतो हासोर्मयः पान्तु वः ॥ ४३०९॥

4310@1   आकृष्टकरवालोऽसौ सम्पराये परिभ्रमन् ।
4310@2    प्रत्यर्थिसेनया दृष्टः कृतान्तेन समः प्रभुः ॥ ४३१०॥

4311@1   आकृष्टप्रतनुवपुर्लतैस्तरद्भिस्तस्याम्भस्तदथ सरोमहार्णवस्य ।
4311@2    अक्षोभि प्रसृतविलोलबाहुपक्षैर्योषाणामुरुभिरुरोजगण्डशैलैः ॥ ४३११॥

4312@1   आकृष्टश्चक्रवाकैर्नयनकलनया बन्धकीभिर्निरस्तो नास्तं द्रागेति
भानुर्निवसति नलिनीबोधनिद्रान्तराले ।
4312@2    सन्ध्यादीपप्ररोहं बहुलतिलरसव्याप्तपत्रान्तरालं वासागारे दिशन्ती
हसति नववधूक्रोधदृष्टा भुजिष्या ॥ ४३१२॥

4313@1   आकृष्टिः कृतचेतसां सुमहतामुच्चाटनं चांहसाम्
आचण्डालममूकलोकसुलभो वश्यश्च मोक्षश्रियः ।
4313@2    नो दीक्षां न च दक्षिणां न च पुरश्चर्यां मनागीक्षते मन्त्रोऽयं
रसानास्पृगेव फलति श्रीकृष्णनामात्मकः ॥ ४३१३॥

4314@1   आकृष्टिभग्नकटकं केन तव प्रकृतिकोमलं सुभगे ।
4314@2    धन्येन भुजमृणालं ग्राह्यं मदनस्य राज्यमिव ॥ ४३१४॥

4315@1   आकृष्टे कवचादहीन्द्ररसनाकल्पे कृपाणे त्वया श्रीमन्नायक रामचन्द्र
भवतः प्रत्यर्थिनां वेश्मसु ।
4315@2    गाहन्ते सहसा लुलायचमरीशार्दूलशाखाचरी-
यक्षोरक्षश‍ृगालकोलशलभृद्भल्लूकभिल्लादयः ॥ ४३१५॥

4316@1   आकृष्टे युधि कार्मुके रघुपतेर्वामोऽब्रवीद् दक्षिणं दानादानसुभोजनेषु
पुरतो युक्तं किमित्थं तव ।
4316@2    कामान्यः पुनरब्रवीन्मम न भीः प्रष्टुं जगत्स्वामिनं छेत्तुं
रावणवक्त्रपंक्तिमिति यो दद्यात् स वो मंगलम् ॥ ४३१६॥

4317@1   आकृष्टे युधि कार्मुके समवदद् वामः करो दक्षिणं रे रे दक्षिणहस्त
भोजनमहादानादि ते कुर्वतः ।
4317@2    पश्चाद् गंन्तुमयुक्तमित्यथ पुनः सोऽप्यब्रवीदद्रवं प्रष्टुं
राघवमाशुरावणशिरोवृन्दानि भिन्दानि किम् ॥ ४३१७॥

4318@1   आकृष्टे वसनाञ्चले कुवलयश्यामा त्रपाधःकृता दृष्टिः संवलिता
रुचा कुचयुगे स्वर्णप्रभे श्रीमति ।
4318@2    बालः कश्चन चूतपल्लव इति प्रान्तस्मितास्यश्रियं श्लिष्यंस्तामथ
रुक्मिणीं नतमुखीं कृष्णः स पुष्णातु नः ॥ ४३१८॥

4319@1   आकृष्यन्ते करिणः पङ्कनिमग्ना महद्विपैरेव ।
4319@2    प्राप्तापदो महान्त उद्धरणीया महापुंभिः ॥ ४३१९॥

4320@1   आकृष्यादावमन्दग्रहमलकचयं वक्त्रमासज्य वक्त्रे कण्ठे लग्नः
सुकण्ठः पुनरपि कुचयोर्दत्तगाढाङ्गसङ्गः ।
4320@2    बद्धासक्तिर्नितम्बे पतति चरणयोर्यः स तादृक् प्रियो मे बाले लज्जा
प्रणष्टा नहि नहि कुटिले चोलकः किं त्रपाकृत् ॥ ४३२०॥

4321@1   आ केशग्रहणान्मित्रम् अकार्यात् संनिवर्तयन् ।
4321@2    अवाच्यः कस्यचिद् भवति कृतयत्नो यथाबलम् ॥ ४३२१॥

4322@1   आकोपितोऽपि कुलजो न वदत्यवाच्यं निष्पीडितो मधुरमेव वमेत् किलेक्षुः ।
4322@2    नीचो जनो गुणशतैरपि सेव्यमानो हास्येषु यद् वदति तत् कलहेष्ववाच्यम्
॥ ४३२२॥

4323@1   आकौमारं समरजयिना कुर्वतोर्वीमवीराम् एतेनामी कथमिव दिशामीशितारो
विमुक्ताः ।
4323@2    अन्तर्ज्ञातं वपुषि कलया तस्य तेऽष्टौ प्रविष्टाः प्रह्वीभूते प्रभवति
नहि क्षत्रियाणां कृपाणः ॥ ४३२३॥

4324@1   आ कौमाराद् गुरुचरणशुश्रूषया ब्रह्मविद्या- स्वास्थायास्थामहह,
महतीमर्जितं कौशलं यत् ।
4324@2    निद्राहेतोर्निशि निशि कथाः श‍ृण्वतां पार्थिवानां
कालक्षेपौपयिकमिदमप्याः कथं पर्यणंसीत् ॥ ४३२४॥

4325@1   आक्रन्दाः स्तनितैर्विलोचनजलान्यश्रान्तधाराम्बुभिस्तद्विच्छेदभुवश्च
शोकशिखिनस्तुल्यास्तडिद्विभ्रमैः ।
4325@2    अन्तर्मे दयितामुखं तव शशी वृत्तिः समैवावयोस्तत्किं मामनिशं
सखे जलधर त्वं दग्धुमेवोद्यतः ॥ ४३२५॥

4326@1   आक्रन्दितं रुदितमाहतमानने वा कस्यार्द्रमस्तु हृदयं किमतः फलं वा ।
4326@2    यस्या मनो द्रवति या जगतां स्वतन्त्रा तस्यास्तवाम्ब पुरतः कथयामि
खेदम् ॥ ४३२६॥

4327@1   आक्रम्य यद् द्विजैर्भुक्तं परिक्षीणैश्च बान्धवैः ।
4327@2    गोभिश्च नृपशार्दूल राजसूयाद् विशिष्यते ॥ ४३२७॥

4328@1   आक्रम्य यस्य दोर्दण्डम् अरिचक्रं प्रकाशते ।
4328@2    प्राप्नोति पुरुषो लोके स वैकुण्ठ इति प्रथाम् ॥ ४३२८॥

4329@1   आक्रम्य सर्वः कालेन परलोकं च नीयते ।
4329@2    कर्मपाशवशो जन्तुस्तत्र का परिदेवना ॥ ४३२९॥

4330@1   आक्रम्याक्रम्य साधूनां दारांश्चैव धनानि च ।
4330@2    भोक्ष्यन्ति निरनुक्रोशा रुदतामपि भारत ॥ ४३३०॥

4331@1   आक्रम्याजेरग्रिमस्कन्धमुच्चैरास्थायाथो वीतशङ्कं शिरश्च ।
4331@2    हेलालोला वर्त्म गत्वातिमर्त्यं द्यामारोहन् मानभाजः सुखेन ॥ ४३३१॥

4332@1   आक्रम्यैकामग्रपादेन जङ्घाम् अन्यामुच्चैराददानः करेण ।
4332@2    सास्थिस्वानं दारुवद्दारुणात्मा कंचिन्मध्यात् पाटयामास दन्ती ॥ ४३३२॥

4333@1   आक्रम्योच्चैः शिरसि वसतिर्भूभृतामुन्नतानां तोयादानं तदपि
जलधेर्लोकसंतापशान्त्यै ।
4333@2    दीर्घा छाया प्रकृतिमहति व्योम्नि चाभोगबन्धो हे हे मेघ स्पृहयति
न ते कः किलेत्थं व्रताय ॥ ४३३३॥

4334@1   आक्रान्तं वलिभिः प्रसह्य पलितैरत्यन्तमास्कन्दितं वार्धक्यं
श्लथसंधिबन्धनतया निःस्थाम निर्धाम च ।
4334@2    एतन्मे वपुरस्थिकेवलजरत्कङ्कालमालोकय - -
स्थूलशिराकरालपरुषत्वङ्मात्रपात्रीकृतम् ॥ ४३३४॥

4335@1   आक्रान्तपूर्वा रभसेन सैनिकैर्दिगङ्गनाव्योमरजोऽभिदूषिता ।
4335@2    भेरीरवाणां प्रतिशब्दितैर्घनैर्जगर्ज गाढं गुरुमत्सरादिव ॥ ४३३५॥

4336@1   आक्रान्तमन्तररिभिर्मदमत्सराद्यैर्गात्रं वलीपलितरोगशतानुविद्धम् ।
4336@2    दारैः सुतैश्च गृहमावृतमुत्तमर्णैर्मातः कथं भवतु मे मनसः
प्रसादः ॥ ४३३६॥

4337@1   आक्रान्तासु वसुन्धरासु यवनैरासेतुहेमाचलं विद्राणे क्षितिभृद्गणे
विकरुणे निद्राति नारायणे ।
4337@2    निर्विघ्नप्रसरे कलावपि बलान्निष्कण्टकं वैदिकं पन्थानं किल तत्र
तत्र परिपात्येको हि लोकोत्तरः ॥ ४३३७॥

4338@1   आक्रान्तेव महोपलेन मुनिना शप्तेव दुर्वाससा सातत्यं बत मुद्रितेव जतुना
नीतेव मूर्च्छां विषैः ।
4338@2    बद्धेवातनुरज्जुभिः परगुणान् वक्तुं न शक्ता सती जिह्वा लोहशलाकया
खलमुखे विद्धेव संलक्ष्यते ॥ ४३३८॥

4339@1   आक्रान्ते शैशवेऽस्मिन्नभिनववयसा शासनान्मीनकेतोर्बालाया नेत्रयुग्मं
श्रुतियुगमविशद् भ्रूयुगेनापि सार्धम् ।
4339@2    वक्षोजद्वन्द्वमुच्चैर्बहिरिह निरगाच्छ्रोणबिम्बेन साकं मध्यः
संगृह्य बद्धस्त्रिवलिभिरभितः कार्श्यमङ्गीकरोति ॥ ४३३९॥

4340@1   आक्रामन्तु तमेव चूतमपि च क्रोशन्तु रेफोत्तरं डिम्भोऽस्माकमपीति
वाभिदधतां काका वराकाः स्वयम् ।
4340@2    गन्तव्यं क्व ततोऽन्यतः परभृत क्षन्तव्यमेतावदप्यग्रे कस्य
निवेद्यतामिदमतिक्रान्तो वसन्तोऽधुना ॥ ४३४०॥

4341@1   आक्रुश्यमानो नाक्रोशेन् मन्युरेव तितिक्षतः ।
4341@2    आक्रोष्टारं निर्दहति सुकृतं चास्य विन्दति ॥ ४३४१॥

4342@1   आक्रुष्टोऽपि व्रजति न रुषं भाषते नापभाष्यं नोत्कृष्टोऽपि
प्रवहति मदं शौर्यधैर्यादिधर्मैः ।
4342@2    यो यातोऽपि व्यसनमनिशं कातरत्वं न याति सन्तः प्राहुस्तमिह सुजनं
तत्त्वबुद्ध्या विवेच्य ॥ ४३४२॥

4343@1   आक्रोशकसमो लोके सुहृदन्यो न विद्यते ।
4343@2    यस्तु दुष्कृतमादाय सुकृतं स्वं प्रयच्छति ॥ ४३४३॥

4344@1   आक्रोशन्नाह्वयन्नन्यान् आधावन् मण्डलं रुदन् ।
4344@2    गाः कालयति दण्डेन डिम्भः सस्यावतारिणीः ॥ ४३४४॥

4345@1   आक्रोशपरिवादाभ्यां विहिंसन्त्यबुधा बुधान् ।
4345@2    वक्ता पापमुपादत्ते क्षममाणो विमुच्यते ॥ ४३४५॥

4346@1   आक्रोशेन न दूयते न च पटुः प्रोक्तः समानन्द्यते दुर्गन्धेन न बाध्यते
न च समं मोदेन संजीयते ।
4346@2    स्त्रीरत्नेन न रज्यते न च मृतस्नानेन विद्वेष्यते माध्यस्थेन विराजितो
विजयते कोऽप्येष योगीश्वरः ॥ ४३४६॥

4347@1   आक्षिपन्त्यरविन्दानि मुग्धे तव मुखश्रियम् ।
4347@2    कोषदण्डसमग्राणां किमेषामस्ति दुष्करम् ॥ ४३४७॥

4348@1   आक्षिपसि कर्णमक्ष्णा बलिरपि बद्धस्त्वया त्रिधा मध्ये ।
4348@2    इति जितसकलवदान्ये तनुदाने लज्जसे सुतनु ॥ ४३४८॥

4349@1   आक्षिप्तसम्पातमपेतशोभम् उद्वह्नि धूमाकुलदिग्विभागम् ।
4349@2    वृतं नभो भोगिकुलैरवस्थां परोपरुद्धस्य पुरस्य भेजे ॥ ४३४९॥

4350@1   आक्षिप्ता चामरश्रीः प्रसभमपहृतः पौण्डरीको विलासः प्रच्छन्नो
वीरकम्बुः समजनि विहितः कण्ठभाराय हारः ।
4350@2    लुप्तो हासप्रकाशः कमपि परिभवं प्रापितः
पुष्पराशिश्चन्द्राभैर्यद्यशोभिः प्रतिधरणिभुजां निह्नुता किं च कीर्तिः ॥ ४३५०॥

4351@1   आक्षिप्तैः प्रतिपक्षभूमिपतिभिः क्रुद्धेन देव त्वया वित्रस्तैर्न
महायुधानि विविधान्याविष्क्रियन्ते युधि ।
4351@2    दूरावर्जितमौलयस्तव पुरस्तन्वन्ति ते केवलं
नानाकारकिरीटरत्ननिकरैरिन्द्रायुधानि क्षितौ ॥ ४३५१॥

4352@1   आक्षेपचरणलङ्घन- केशग्रहकेलिकुतुकतरलेन ।
4352@2    स्त्रीणां पतिरपि गुरुरिति धर्मं न श्राविता सुतनुः ॥ ४३५२॥

4353@1   आक्षेपवचनं तस्य न वक्तव्यं कदाचन ।
4353@2    अनुकूलं प्रियं चास्य वक्तव्यं जनसंसदि ॥ ४३५३॥

4354@1   आखुः कैलासशैलं तुलयति करटस्तार्क्ष्यमांसाभिलाषी
बभ्रुर्लाङ्गूलमूलं चलयति चपलस्तक्षकाहिं जिघांसुः ।
4354@2    भेकः पारं यियासुर्भुजगमपि महाघस्मरस्याम्बुराशेः प्रायेणासन्नपातः
स्मरति समुचितं कर्म न क्षुद्रकर्मा ॥ ४३५४॥

4355@1   आखुना भक्षितस्याथ नामोच्चार्य समुद्धरेत् ।
4355@2    मार्गधूलिं क्षिपेद् दूरं तस्य शीघ्रं सुखं भवेत् ॥ ४३५५॥

4356@1   आखुभ्यः किं खलैर्ज्ञातं खलेभ्यश्च किमाखुभिः ।
4356@2    अन्यत् परगृहोत्खातात् कर्म येषां न विद्यते ॥ ४३५६॥

4357@1   आखुर्वाञ्छति भस्मसूत्रहरणं व्यालस्तथा मूषकं व्यालं बर्हिरयं
हरिश्च वृषभं गङ्गा तथा चन्द्रकम् ।
4357@2    इत्थं दुःखमहर्निशं श‍ृणु विभो सोढव्यमेतत् कथं
शंभोरात्मदशानिबोधनपरं त्वां पातु दीनं वचः ॥ ४३५७॥

4358@1   आखेटकं वृथाक्लेशं मूर्खं व्यसनसंस्थितम् ।
4358@2    समालापेन यो युङ्क्ते स गच्छति पराभवम् ॥ ४३५८॥

4359@1   आखेटकस्य धर्मेण विभवाः स्युर्वशे नृणाम् ।
4359@2    नृप्रजाः प्रेरयत्येको हन्त्यन्योऽत्र मृगानिव ॥ ४३५९॥

4360@1   आख्यातनामरचनाचतुरस्रसंधि- सद्धात्वलंकृतिगुणं सरसं
सुवृत्तम् ।
4360@2    आसेदुषामपि दिवं कविपुंगवानां तिष्ठत्यखण्डमिह काव्यमयं शरीरम्
॥ ४३६०॥

4361@1   आख्याते हसितं पितामह इति त्रस्तं कपालीति च व्यावृत्तं गुरुरित्यसौ
दहन इत्याविष्कृता भीरुता ।
4361@2    पौलोमीपतिरित्यसूयितमथ व्रीडावनम्रं श्रिया पायाद् वः पुरुषोत्तमोऽयमिति
च न्यस्तः स पुष्पाञ्जलिः ॥ ४३६१॥

4362@1   आख्यायिकानुरागी व्रजति सदा पुण्यपुस्तकं श्रोतुम् ।
4362@2    दष्ट इव कृष्णसर्पैः पलायते दानधर्मेभ्यः ॥ ४३६२॥

4363@1   आख्यास्तदीया रुचिरार्थपोषा गायन्ति कोशाधिकृताः सतोषाः ।
4363@2    परंतु पुण्यैरिह हर्षधाम प्राप्तं त्वया सम्प्रति चूतनाम ॥ ४३६३॥

4364@1   आगच्छतां च तुच्छानाम् अतुच्छानां च गच्छताम् ।
4364@2    यदध्वनि न संघट्टो घटानां तद् वृथा सरः ॥ ४३६४॥

4365@1   आगच्छतानवेक्षित- पृष्ठेनार्थी वराटकेनेव ।
4365@2    मुषितास्मि तेन जघनां- शुकमपि वोढुं नशक्तेन ॥ ४३६५॥

4366@1   आगच्छदुत्सवो भाति यथैव न तथा गतः ।
4366@2    हिमांशोरुदयः सायं चकास्ति न तथोषसि ॥ ४३६६॥

4367@1   आगच्छदुर्वीन्द्रचमूसमुत्थैर्भूरेणुभिः पाण्डुरिता मुखश्रीः ।
4367@2    विस्पष्टमाचष्ट हरिद्वधूनां रूपं पतित्यागदशानुरूपम् ॥ ४३६७॥

4368@1   आगच्छन्त्यवगुण्ठयन्त्यथ पुनः पश्यन्ति जिघ्रन्ति च स्वारब्धं
मधुमक्षिकां न कणमप्यस्य स्वयं भुञ्जते ।
4368@2    धन्यस्त्वन्य उपेत्य निर्भयममूरुत्सारयन् दूरतः स्वादंस्वादमिदं
स्वसंभृतमिव स्वच्छन्दमानन्दति ॥ ४३६८॥

4369@1   आगच्छन् सूचितो येन येनानीतो गृहं प्रति ।
4369@2    प्रथमं सखि कः पूज्यः किं काकः किं क्रमेलकः ॥ ४३६९॥

4370@1   आगच्छागच्छ सज्जं कुरु वरतुरगं संनिधेहि द्रुतं मे खङ्गः
क्वासौ कृपाणीमुपनय धनुषा किं किमङ्ग प्रविष्टम् ।
4370@2    संरम्भोन्निद्रितानां क्षितिभृति गहनेऽन्योऽन्यमेवं प्रतीच्छन्
वादः स्वप्नाभिदृष्टे त्वयि चकितदृशां विद्विषामाविरासीत् ॥ ४३७०॥

4371@1   आगच्छामि झटित्यहं प्रियतमे कार्यं विधायाल्पकं गत्वेतस्त्वमिहैव
तिष्ठ विजने तावद्गृहे सुन्दरे ।
4371@2    इत्युक्त्वा सखि वञ्चकः स तु गतस्तत्र स्थिता या निशा सर्वा सा हि गता
ममातिकुटिलो नो वै तथाप्यागतः ॥ ४३७१॥

4372@1   आगतं विग्रहं विद्वान् उपायैः प्रशमं नयेत् ।
4372@2    विजयस्य ह्यनित्यत्वाद् रभसेन न सम्पतेत् ॥ ४३७२॥

4373@1   आगतः पतिरितीरितं जनैः श‍ृण्वती चकितमेत्य देहलीम् ।
4373@2    कौमुदीव शिशिरीकरिष्यते लोचने मम कदा मृगेक्षणा ॥ ४३७३॥

4374@1   आगतः पाण्डवाः सर्वे दुर्योधनसमीहया ।
4374@2    तस्मै गां च सुवर्णं च रत्नानि विविधानि च ॥ ४३७४॥

4375@1   आगतव्ययशीलस्य कृशत्वमतिशोभते ।
4375@2    द्वितीयश्चन्द्रमा वन्द्यो न वन्द्यः पूर्णचन्द्रमाः ॥ ४३७५॥

4376@1   आगतश्च गतश्चैव गत्वा यः पुनरागतः ।
4376@2    अकर्णहृदयो मूर्खस्तत्रैव निधनं गतः ॥ ४३७६॥

4377@1   आगतानगणितप्रतियातान् वल्लभानभिसिसारयिषूणाम् ।
4377@2    प्रापि चेतसि सविप्रतिसारे सुभ्रुवामवसरः सरकेण ॥ ४३७७॥

4378@1   आगतानामपूर्णानां पूर्णानामपि गच्छताम् ।
4378@2    यदध्वनि न संघट्टो घटानां तत् सरोऽवरम् ॥ ४३७८॥

4379@1   आगते कुसुमधन्विनि तन्व्या मानसाद् बहिरभूत् कुचकोकः ।
4379@2    तिष्ठतास्य सरसीरुहचक्षुः खञ्जनेन चकितं सहसैव ॥ ४३७९॥

4380@1   आगत्य प्रणिपातसान्त्वितसखीदत्तान्तरे सागसि स्वैरं कुर्वति
तल्पपार्श्वनिभृते धूर्तेऽङ्गसंवाहनम् ।
4380@2    ज्ञात्वा स्पर्शवशात् तया किल सखीभ्रान्त्या स्ववक्षः शनैः
खिन्नासीत्यभिधाय मीलितदृशा सानन्दमारोपितः ॥ ४३८०॥

4381@1   आगत्य सम्प्रति वियोगविसंष्ठुलाङ्गीम् अम्भोजिनीं क्वचिदपि क्षपितत्रियामः
।
4381@2    एतां प्रसादयति पश्य शनैः प्रभाते तन्वङ्गि पादपतनेन सहस्ररश्मिः
॥ ४३८१॥

4382@1   आगत्य सम्प्रति शरत्समयः प्रसादाद् ईषद्विहस्य विकसत्कुमुदच्छलेन ।
4382@2    उत्सार्य रोषमिव वारिधरोपरोधम् एष प्रसादयति दिग्वनितामुखानि ॥ ४३८२॥

4383@1   आगत्य सत्वरमसी रविरम्बरान्तम् उल्लास्य पादपतनैः स्फुटसांध्यरागः ।
4383@2    पश्य प्रसादयति रागवतीं प्रतीची- दिक्कामिनीं प्रकुपितामिव मन्यमानः
॥ ४३८३॥

4384@1   आगत्यैव कुतश्चिदेव गगनाभोगं च कृत्वात्मसात्
भावाभावविलोकनास्पदममून् नीत्वेन्दुमुख्यानपि ।
4384@2    जाज्वल्यं जगतो विधाय किमपि प्राप्तः प्रियोऽह्नां पतिर्यात्वस्तं
प्रविशत्वथाब्धिमथवा मेरौ परिभ्राम्यतु ॥ ४३८४॥

4385@1   आगन्तौ जाङ्घिके चैव सर्वे काकाः समाः स्मृताः ।
4385@2    क्षेत्रजे शकुने ग्राह्यः काकोलस्तेषु सर्वदा ॥ ४३८५॥

4386@1   आगमं निर्गमं स्थानं तथा वृद्धिक्षयावुभौ ।
4386@2    विचार्य सर्वपण्यानां कारयेत् क्रयविक्रयौ ॥ ४३८६॥

4387@1   आगमरूपविचारिण्यधिकरणसहस्रशिक्षितविपक्षे ।
4387@2    स्वामिनिजैमिनियोगिन्युपरज्यति हृदयमस्मदीयमिदम् ॥ ४३८७॥

4388@1   आगमादेव नरकाः श्रूयन्ते रौरवादयः ।
4388@2    विषयित्वं दरिद्राणां प्रत्यक्षं नरकं विदुः ॥ ४३८८॥

4389@1   आगमार्थं हि यतते रक्षणार्थं हि सर्वदा ।
4389@2    कुटुम्बपोषणे स्वामी तदन्ये तस्करा इव ॥ ४३८९॥

4390@1   आगमिष्यन्ति ते भावा ये भावा मयि भाविनः ।
4390@2    अहं तैरनुसर्तव्यो न तेषामन्यतो गतिः ॥ ४३९०॥

4391@1   आगमेन च युक्त्या च योऽर्थः समभिगम्यते ।
4391@2    परीक्ष्य हेमवद् ग्राह्यः पक्षपातग्रहेण किम् ॥ ४३९१॥

4392@1   आगमे यस्य चत्वारि निर्गमे सार्धपञ्च च ।
4392@2    अतिविस्तारविस्तीर्णाश्चिरं तिष्ठन्ति नो श्रियः ॥ ४३९२॥

4393@1   आगमोऽभ्यधिको भोगाद् विना पूर्वक्रमागतात् ।
4393@2    आगमेऽपि बलं नैव भुक्तिः स्तोकापि यत्र नो ॥ ४३९३॥

4394@1   आगर्जद्गिरिकुञ्जकुञ्जरघटानिस्तीर्णकर्णज्वरं
ज्यानिर्घोषममन्ददुन्दुभिरवैराध्मातमुत्तम्भयन् ।
4394@2    वेल्लद्भैरवरुण्डमुण्डनिकरैर्वीरो विधत्ते भुवं
तृप्यत्कालकरालवक्त्रविघसव्याकीर्यमाणामिव ॥ ४३९४॥

4395@1   आगर्भमाबद्धममर्षशीलः पितुः स्मरन् क्षत्रकृतापराधम् ।
4395@2    परश्वधेनैव भृगुप्रवीरः प्राणैर्वियोज्यापि रिपूंश्छिनत्ति ॥ ४३९५॥

4396@1   आ गर्भाद् आ कुलपरिवृढाद् आ चतुर्वक्त्रतोऽपि त्वत्पादाब्जप्रपदनपरान्
वेत्सि नश्चन्द्रमौले ।
4396@2    मायायाश्च प्रपदनपरेष्वप्रवृत्तिं त्वमात्थ स्वामिन्नेवं सति
यदुचितं तत्र देवः प्रमाणम् ॥ ४३९६॥

4397@1   आगस्कारिणि कैटभप्रमथने तत्ताडनार्थं रुषा नाभीपङ्कजमस्त्रतां
गमयितुं जाते प्रयत्ने श्रियः ।
4397@2    स्वावासोन्मथनोपपादितभयभ्रान्तात्मनस्तत्क्षण् आद अब्रह्मण्यपराः
पुरातनमुनेर्वाग्वृत्तयः पान्तु वः ॥ ४३९७॥

4398@1   आगारदाही मित्रघ्नः शाकुनिर्ग्रामयाजकः ।
4398@2    रुधिरान्धे पतन्त्येते सोमं विक्रीणते च ये ॥ ४३९८॥

4399@1   आगुल्फमालम्बितवल्गुवेणी विभाति बाला कनकाङ्गयष्टिः ।
4399@2    उत्तीर्णमौर्वीव वशीकृतोर्वी मनोभुवश्चम्पकचापवल्ली ॥ ४३९९॥

4400@1   आग्नेयास्त्रप्रवीणप्रबलमृगभटाः शत्रुसंक्षोभदक्षा यस्य
प्रौढप्रतापानलबहलशिखास्विन्धनत्वं प्रयान्ति ।
4400@2    सोऽयं प्राचीपयोधिप्रहितकरततीतूर्णसम्पूर्णकोपो
बाङ्गालक्षोणिपालस्त्रिभुवनजनतागीतकीर्ति प्ररोहः ॥ ४४००॥

4401@1   आग्नेयीमेति शीतादिव दिशमरुणो वासराः संकुचन्ती- वासंस्तर्षेऽपि
तोयाद् वहति तनुशिखी शीतपीडां प्रमार्ष्टि (?) ।
4401@2    तल्पेऽनल्पप्रकोपप्रविदलितदृढालिङ्गनग्रन्थिबन्धे लब्ध्वा
संधानरन्ध्रं निबिडयति जडो दम्पती मातरिश्वा ॥ ४४०१॥

4402@1   आग्नेये यदि कोणे ग्रामस्य पुरस्य वा भवति कूपः ।
4402@2    नित्यं स करोति भयं दाहं च समानुषं प्रायः ॥ ४४०२॥

4403@1   आग्नेय्यामनलाजी- विकयुवतिप्रवरधातुलाभश्च ।
4403@2    याम्ये माषकुलत्थं भोज्यं गान्धर्विकैर्योगः ॥ ४४०३॥

4404@1   आघट्टयति मन्त्राणि ब्रुवन् हास्यं प्रपद्यते ।
4404@2    संभावयति दोषेण वृत्तिच्छेदं करोति च ॥ ४४०४॥

4405@1   आघातं नीयमानस्य वध्यस्येव पदे पदे ।
4405@2    आसन्नतरतां याति मृत्युर्जन्तोर्दिने दिने ॥ ४४०५॥

4406@1   आघूर्णद्वपुषः स्खलन्मृदुगिरः किञ्चिल्लसद्वाससो रेवत्यां
सनिषण्णनिःसहभुजस्याताम्रनेत्रद्युतेः ।
4406@2    श्वासामोदमदान्धषट्पदकुलव्यादष्टक् अण्ठस्रजः पायासुः परिमन्थराणि
हलिनो मत्तस्य यातानि वः ॥ ४४०६॥

4407@1   आघूर्णितं पक्ष्मलमक्षिपद्मं प्रान्तद्युतिश्वैत्यजितामृतांशु ।
4407@2    अस्या इवास्याश्चलदिन्द्रनील- गोलामलश्यामलतारतारम् ॥ ४४०७॥

4408@1   आघ्राणश्रवणावलोकनरसास्वादादयश्चुम्बन- श्रद्धा वाग्विषवर्षणं
च शिरसो दोषा इमे यैर्जनः ।
4408@2    मूढो लङ्घितसत्पथोऽयमिति संक्रुद्धः शठानां हठाद् यः शीर्षाणि
कृपाणपाणिरलुनात् तस्मै नमः कल्किने ॥ ४४०८॥

4409@1   आघ्रातं कमलं प्रियेण सुदृशा स्मित्वापनीतं मुखं दत्तं
विभ्रमकन्दुके नखपदं सीत्कृत्य गूढौ स्तनौ ।
4409@2    दत्ता चम्पकमालिकोरसि भुजानिर्भिन्नरोमाञ्चया मीलल्लोचनया स्थितं
प्रणयिनोर्दूरेऽपि पूर्णो रसः ॥ ४४०९॥

4410@1   आघ्रातं परिलीढमुग्रनखरैः क्षुण्णं च यच्चर्वितं क्षिप्तं यद्
भुवि नीरसत्वकुपितेनेति व्यथां मा कृथाः ।
4410@2    हे माणिक्य तवैतदेव कुशलं यद्वानरेणाग्रहाद् अन्तःसत्त्वनिरूपणाय
सहसा चूर्णीकृतं नाश्मना ॥ ४४१०॥

4411@1   आघ्रातं मरणेन जन्म जरया यात्युज्ज्वलं यौवनं संतोषो धनलिप्सया
शमसुखं प्रौढाङ्गनाविभ्रमैः ।
4411@2    लोकैर्मत्सरिभिर्गुणा वनभुवो व्यालैर्नृपा दुर्जनैरस्थैर्येण
विभूतिरप्यपहृता ग्रस्तं न किं केन वा ॥ ४४११॥

4412@1   आघ्रातक्षोणिपीठः खुरशिखरसमाकृष्टरेणुस्तुरङ्गः
पुञ्जीकृत्याखिलाङ्घ्रीन् क्रमवशविनमज्जानुरुन्मुक्तकायः ।
4412@2    पृष्ठान्तःपार्श्वकण्डूव्यपनयनर साद् द्विस्त्रिरुद्वर्तिताङ्गः प्रोत्थाय
द्राङ् निरीहः क्षणमथ वपुरास्यानुपूर्व्यां धुनोति ॥ ४४१२॥

4413@1   आघ्राय पुस्तकं धन्याः सर्वं विद्म इति स्थिताः ।
4413@2    शतकृत्वोऽपि श‍ृण्वन्तो हा न विद्मो जडा वयम् ॥ ४४१३॥

4414@1   आघ्राय श्रमजमनिन्द्यगन्धबन्धुं निश्वासश्वसनमसक्तमङ्गनानाम् ।
4414@2    आरण्याः सुमनस ईषिरे न भृङ्गैरौचित्यं गणयति को विशेषकामः
॥ ४४१४॥

4415@1   आघ्रायाघ्राय गन्धं विकृतमुखपुटो दर्शयन् दन्तपङ्क्तिं
धावन्नुन्मुक्तनादो मुहुरपि रभसाकृष्टया पृष्ठलग्नः ।
4415@2    गर्दभ्याः पादघातद्विगुणितसुरतप्रीतिराकृष्टशिश्नो
वेगादारुह्यमुह्यन्नवतरति खरः खण्डितेच्छश्चिराय ॥ ४४१५॥

4416@1   आचक्ष्महे बत किमद्यतनीमवस्थां तस्याद्य विन्ध्यशिखरस्य
महोन्नतस्य ।
4416@2    यत्रैव सप्त मुनयस्तपसा निषेदुः सोऽयं किलाद्य वसतिह् पिशिताशनानाम्
॥ ४४१६॥

4417@1   आचम्याधरसिन्धुवारि कबरीसंभारसंमार्जिते स्वेदाम्भःस्नपिते
कपोलविगलत्काश्मीरपङ्कोज्ज्वले ।
4417@2    काञ्चीमन्त्ररुतेन निर्भरगलन्मुक्ताकलापस्रजा धन्यस्योरसि घूर्णमाननयना
पञ्चेषुमभ्यर्चति ॥ ४४१७॥

4418@1   आचरति दुर्जनो यत् सहसा मनसोऽप्यगोचरानर्थान् ।
4418@2    तन्न न जाने जाने स्पृशति मनः किं तु नैव निष्ठुरताम् ॥ ४४१८॥

4419@1   आचरन् बहुभिर्वैरम् अल्पकैरपि नश्यति ।
4419@2    जनैः प्रत्यायितोऽमात्यं प्रेतमित्यत्यजन्नृपः ॥ ४४१९॥

4419A@1   आचरेच्च सकलां रतिचर्यां कामसूत्रविहितामनवद्याम् ।
4419A@2    देशकालबलशक्त्यनुरोधाद् वैद्यतन्त्रसमयोक्त्यविरुद्धाम् ॥

4420@1   आचान्तकान्तिरुन्निद्रैर्मयूखैरहिमत्विषः ।
4420@2    धूसरापि कला चान्द्री किं न बध्नाति लोचनम् ॥ ४४२०॥

4421@1   आचारं भजते त्यजत्यपि मदं वैराग्यमालम्बते कर्तुं वाञ्छति
सङ्गभङ्गगलितोत्तुङ्गाभिमानं तपः ।
4421@2    दैवन्यस्तविपर्ययैः सुखशिखाभ्रष्टः प्रणष्टो जनः
प्रायस्तापविलीनलोहसदृशीमायाति कर्मण्यताम् ॥ ४४२१॥

4422@1   आचारः कुलमाख्याति देशमाख्याति भाषणम् ।
4422@2    संभ्रमः स्नेहमाख्याति वपुराख्याति भोजनम् ॥ ४४२२॥

4423@1   आचारः कुलमाख्याति वपुराख्याति भोजनम् ।
4423@2    वचनं श्रुतमाख्याति स्नेहमाख्याति लोचनम् ॥ ४४२३॥

4424@1   आचारः खलु कर्तव्यः प्राणैः कण्ठगतैरपि ।
4424@2    आचारैः शुध्यते देहो वस्त्रं क्षारोदकैरिव ॥ ४४२४॥

4425@1   आचारः परमो धर्म आचारः परमं तपः ।
4425@2    आचारः परमं ज्ञानम् आचारात् किं न साध्यते ॥ ४४२५॥

4426@1   आचारः परमो धर्मः श्रुत्युक्तः स्मार्त एव च ।
4426@2    तस्मादस्मिन् सदा युक्तो नित्यं स्यादात्मवान् द्विजः ॥ ४४२६॥

4427@1   आचारः परमो धर्मः सर्वेषामिति निश्चयः ।
4427@2    हीनाचारपरीतात्मा प्रेत्य चेह च नश्यति ॥ ४४२७॥

4428@1   आचारः प्रथमो धर्मो नृणां श्रेयस्करो महान् ।
4428@2    इहलोके परा कीर्तिः परत्र परमं सुखम् ॥ ४४२८॥

4429@1   आचार इत्यवहितेन मया गृहीता या वेत्रयष्टिरवरोधगृहेषु राज्ञः ।
4429@2    काले गते बहुतिथे मम सैव जाता प्रस्थानविक्लवगतेरवलम्बनाय ॥ ४४२९॥

4430@1   आचारधाराधवलीकृतानां राधाधवाराधनमानसानाम् ।
4430@2    विद्याविवेकोन्नतिभूषितानां भवादृशानामिह का प्रशंसा ॥ ४४३०॥

4431@1   आचारप्रभवो धर्मो नृणां श्रेयस्करो महान् ।
4431@2    इहलोके परा कीर्तिः परत्र परमं सुखम् ॥ ४४३१॥

4432@1   आचारप्रेरको राजा ह्येतत् कालस्य कारणम् ।
4432@2    यदि कालह् प्रमाणं हि कस्माद् धर्मोऽस्ति कर्तृषु ॥ ४४३२॥

4433@1   आचारमाचर चिराद् आलस्यमपास्य जात्युचितम् ।
4433@2    लोकानुरागसाधनम् आराधनमेतदेव हरेः ॥ ४४३३॥

4334@1   आचारसंभवो धर्मो धर्माद् वेदाः समुत्थिताः ।
4334@2    वेदैर्यज्ञाः समुत्पन्ना यज्ञैर्देवाः प्रतिष्ठिताः ॥ ४३३४॥

4435@1   आचारहीनं न पुनन्ति वेदा यद्यप्यधीता सह षड्भिरङ्गैः ।
4435@2    छन्दांस्येनं मृत्युकाले त्यजन्ति नीडं शकुन्ता इव जातपक्षाः ॥ ४४३५॥

4436@1   आचारहीनस्य तु ब्राह्मणस्य वेदाः षडङ्गास्त्वखिलाः सयज्ञाः ।
4436@2    कां प्रीतिमुत्पादयितुं समर्था अन्धस्य दारा इव दर्शनीयाः ॥ ४४३६॥

4437@1   आचारात् फलते धर्म आचारात् फलते धनम् ।
4437@2    आचाराच्छ्रियमाप्नोति आचारो हन्त्यलक्षणम् ॥ ४४३७॥

4438@1   आचाराद् विच्युतो विप्रो न वेदफलमश्नुते ।
4438@2    आचारेण तु संयुक्तः सम्पूर्णफलभाक् स्मृतः ॥ ४४३८॥

4439@1   आचाराल्लभते धर्मम् आचाराल्लभते धनम् ।
4439@2    आचाराच्छ्रियमाप्नोति आचारो हन्त्यलक्षणम् ॥ ४४३९॥

4440@1   आचाराल्लभते ह्यायुराचारादीप्सितां प्रजाम् ।
4440@2    आचाराद् धनमक्षय्यम् आचारो हन्त्यलक्षणम् ॥ ४४४०॥

4441@1   आचाराल्लभते ह्यायुराचाराल्लभते श्रियम् ।
4441@2    आचारात् कीर्तिमाप्नोति पुरुषः प्रेत्य चेह च ॥ ४४४१॥

4443@1   आचारो ग्रामवासान्तो गृहान्ता प्रभुता स्त्रियः ।
4443@2    नृपश्रीर्ब्रह्मशापान्ता फलान्तं ब्रह्मवर्चसम् ॥ ४४४३॥

4444@1   आचार्यः सप्तयुद्धः स्याच्चतुर्युद्धस्तु भार्गवः ।
4444@2    द्वाभ्यां चैव भवेद् योध एकेन गणको भवेत् ॥ ४४४४॥

4445@1   आचार्यः सर्वचेष्टासु लोक एव हि धीमतः ।
4445@2    अनुकुर्यात् तमेवातो लौकिकार्थे परीक्षकः ॥ ४४४५॥

4446@1   आचार्यमानीय शुभेऽह्नि कार्यं पैष्टं श्वयुग्मं शुचिरर्चयित्वा ।
4446@2    क्षीरेण भोज्यं भषणस्य तुष्ट्यै दद्यात् कुमारीशिशुबान्धवेभ्यः ॥ ४४४६॥

4447@1   आचार्यश्च पिता चैव माता भ्राता च पूर्वजः ।
4447@2    नार्तेनाप्यवमन्तव्या ब्राह्मणेन विशेषतः ॥ ४४४७॥

4448@1   आचार्या नरपतयश्च तुल्यशीला न ह्येषां परिचितिरस्ति सौहृदं वा ।
4448@2    शुश्रूषां चिरमपि सम्चितां प्रयत्नात् संक्रुद्धा रज इव नाशयन्ति
मेघाः ॥ ४४४८॥

4449@1   आचार्येण धनुर्देयं ब्राह्मणे सुपरीक्षिते ।
4449@2    लुब्धे धूर्ते कृतघ्ने च मन्दबुद्धौ न दीयते ॥ ४४४९॥

4450@1   आचार्योपासनं वेदशास्त्रार्थेषु विवेकिता ।
4450@2    तत्कर्मणामनुष्ठानं सङ्गः सद्भिर्गिरः शुभाः ॥ ४४५०॥

4451@1   स्त्र्यालोकालम्भविगमः सर्वभूतात्मदर्शनम् ।
4451@2    त्यागः परिग्रहाणां च जीर्णकाषायधारणम् ॥ ४४५१॥

4452@1   विषयेन्द्रियसंरोधस्तन्द्रालस्यविवर्जनम् ।
4452@2    शरीरपरिसंख्यानं प्रवृत्तिष्वघदर्शनम् ॥ ४४५२॥

4453@1   नीरजस्तमसा सत्त्वशुद्धिर्निःस्पृहता शमः ।
4453@2    एतैरुपायैः संशुद्धः स हि योग्यमृतीभवेत् ॥ ४४५३॥

4454@1   आचार्यो ब्रह्मणो मूर्तिः पिता मूर्तिः प्रजापतेः ।
4454@2    भ्राता मरुत्पतेमूर्तिर्माता साक्षात् क्षितेस्तनुः ॥ ४४५४॥

4455@1   दयाया भगिनी मूर्तिर्धर्मस्यात्मातिथिः स्वयम् ।
4455@2    अग्नेरभ्यागतो मूर्तिः सर्वभूतानि चात्मनः ॥ ४४५५॥

4456@1   आचार्यो ब्रह्मणो मूर्तिः पिता मूर्तिः प्रजापतेः ।
4456@2    माता पृथिव्या मूर्तिश्च भ्राता स्वो मूर्तिरात्मनः ॥ ४४५६॥

4457@1   आचार्यो ब्रह्मलोकेशः प्राजापत्ये पिता प्रभुः ।
4457@2    अतिथिस्त्विन्द्रलोकेशो देवलोकस्य चर्त्विजः ॥ ४४५७॥

4458@1   आचार्यौ द्वारिहेतौ (?) शरकलशभरौ (?) द्रोणभूस्तत्समानो
भीष्मस्तातस्य तातो धनुषि न सदृशाः कर्णदुर्योधनाद्याः ।
4458@2    इत्थं हन्तव्यचिन्ताकुलहृदयतला कौरवाणां पुरस्ताद् दीव्यद्दोःस्तम्भशाली
समिति विजयते पाण्डवह् खाण्डवारिः ॥ ४४५८॥

4459@1   आचिन्वानमहन्यहन्यहनि साकारान् विहारक्रमान्
आरुन्धानमरुन्धतीहृदयमप्यार्द्रस्मितार्द्रश्रिया ।
4459@2    आतन्वानमनन्यजन्मनयनश्लाघ्यामनर्घ्यां दशाम् आनन्दं
व्रजसुन्दरीस्तनतटीसाम्राज्यमुज्जृम्भते ॥ ४४५९॥

4460@1   आचीर्णमशुभं कर्म द्विजा भोगाय कल्पते ।
4460@2    अवेष्टितगलो नागः किमदष्ट्वा हि गच्छति ॥ ४४६०॥

4461@1   आचुम्बितं कामिवरेण हर्षात् सकामवामाचिबुकं मनोज्ञम् ।
4461@2    श‍ृङ्गारसत्सम्पुटपद्ममध्ये भृङ्गाभिधः (?) कोरकवद् विभाति
॥ ४४६१॥

4462@1   आचुम्ब्य बिम्बाधरमङ्गवल्लीम् आलिङ्ग्य संस्पृश्य कपोलपालिम् ।
4462@2    श्रीखण्डमादाय करेण कान्तः संत्रासयामास सरोरुहाक्षीम् ॥ ४४६२॥

4463@1   आचूडमाचरणमम्ब तवानुवारम् अन्तःस्मरन् भुवनमङ्गलमङ्गमङ्गम् ।
4463@2    आनन्दसागरतरङ्गपरम्पराभिरान्दोलितो न गणयामि गतान्यहानि ॥ ४४६३॥

4464@1   आच्छन्ने क्षितितेजसी मनसिजव्यापारमेयं मनः स्वात्मा च द्वयमेतदस्ति
दशमं द्रव्यं परेषां तमः ।
4464@2    कालाकाशदिशां निरस्तमधुना नामापि वर्षागमे द्रव्यं वारि गुणश्च
वारिदरवः कर्मापि वारिक्रिया ॥ ४४६४॥

4465@1   आच्छादयसि किं मुग्धे वस्त्रेणाधरपल्लवम् ।
4465@2    खण्डिता एव शोभन्ते वीराधरपयोधराः ॥ ४४६५॥

4466@1   आच्छादितायतदिगम्बरमुच्चकैर्गाम् आक्रम्य
संस्थितमुदग्रविशालश‍ृङ्गम् ।
4466@2    मूर्ध्निस्खलत्तुहिनदीधितिकोटिमेनम् उद्वीक्ष्य को भुवि न विस्मयते नगेशम्
॥ ४४६६॥

4467@1   आच्छाद्य पुष्पपटमेष महान्तमन्त- रावर्तिभिर्गृहकपोतशिरोधराभैः
।
4467@2    स्वाङ्गानि धूमरुचिमागुरवीं दधानैर्धूपायतीव पटलैर्नवनीरदानाम्
॥ ४४६७॥

4468@1   आच्छिद्य प्रियतः कदम्बकुसुमं यस्यारिदारैर्नवं यात्राभङ्गविधायिनो
जलमुचां कालस्य चिह्नं महत् ।
4468@2    हृष्यद्भिः परिचुम्बितं नयनयोर्न्यस्तं हृदि स्थापितं सीमन्ते
निहितं कथंचन ततः कर्णावतंसीकृतम् ॥ ४४६८॥

4469@1   आच्छिद्य लक्ष्मीमित एव पूर्वम् अत्रैव विस्रम्भसुखप्रसुप्तः ।
4469@2    एकः परं वेद स कैटभारिर्महाशयत्वं मकरालयस्य ॥ ४४६९॥

4470@1   आच्छिद्योरगमण्डलीकबलनाकाङ्क्षारसं पत्रिणां भर्तुर्येन
शरीरदानविधिना मन्ये जगद्रक्षितम् ।
4470@2    नो चेत् तेन गरुत्मता कबलिते शेषे निरालम्बना क्व क्षोणी क्व पयोधराः
क्व गिरयः क्वैते दिशां नायकाः ॥ ४४७०॥

4471@1   आजगाम यदा लक्ष्मीर्नारिकेलफलाम्बुवत् ।
4471@2    निर्जगाम यदा लक्ष्मीर्गजभुक्तकपित्थवत् ॥ ४४७१॥

4472@1   आजननादामरणा- दभ्यस्यतु वायसस्तपस्यतु वा ।
4472@2    एकामपि काकलिकां कोकिलकान्तेव नाकलयेत् ॥ ४४७२॥

4473@1   आजननादामरणा- दभ्यस्यतु वायसस्तपस्यतु वा ।
4473@2    केकिवदेकां केकां कोकिलवत् पञ्चमं च किं कुरुते ॥ ४४७३॥

4474@1   आजन्मकल्पतरुकाननकामचारी यत्कौतुकादुपगतः कुटजं मिलिन्दः ।
4474@2    तत्कर्मणः सुसदृशं फलमेतदेव यत्प्राप्य साम्यमधुना मधुमक्षिकाभिः
॥ ४४७४॥

4475@1   आ जन्मनः कुशलमण्वपि रे कुजन्मन् पांसो त्वया यदि कृतं वद
तत्त्वमेतत् ।
4475@2    उत्थापितोऽस्यनलसारथिना यदर्थं दुष्टेन तत्कुरु कलङ्कय विश्वमेतत्
॥ ४४७५॥

4476@1   आ जन्मनः प्रतिमुहूर्तविशेषरम्याण्याचेष्टितानि तव सम्प्रति तानि तानि ।
4476@2    चाटूनि चारुमधुराणि च संस्मृतानि देहं दहन्ति हृदयं च
विदारयन्ति ॥ ४४७६॥

4477@1   आ जन्मनः शाठ्यमशिक्षितो यस्तस्याप्रमाणं वचनं जनस्य ।
4477@2    परातिसम्धानमधीयते यैर्विद्येति ते सन्तु किलाप्तवाचः ॥ ४४७७॥

4478@1   आ जन्मनः सहजतुल्यर्विवर्तमान- दौर्गत्यतोऽस्ति परमो न सुहृन्ममान्यः
।
4478@2    येनात्मनोऽपरिगणय्य विनाशमाशु देव त्वदाश्रयणपुण्यधनः कृतोऽस्मि
॥ ४४७८॥

4479@1   आ जन्मनः सह निवासितया मयैव मातुः पयोधरपयोऽपि समं निपीय ।
4479@2    त्वं पुण्डरीकमुख बन्धुतया निरस्तम् एको निवापसलिलं पिबसीत्ययुक्तम्
॥ ४४७९॥

4480@1   आ जन्मनो विहितभक्तिरनन्यनाथः सारथ्यकर्मणि च दक्षतया नियुक्तः ।
4480@2    नाद्याप्यवाप चरणावरुणोऽपि सूर्यात् पुण्यैर्विना नहि भवन्ति मनीषितानि
॥ ४४८०॥

4481@1   आजन्मब्रह्मचारी पृथुलभुजशिलास्तम्भविभ्राजमान-
ज्याघातश्रेणिसम्ज्ञान्तरितवसुमती चक्रजैत्रप्रशस्तिः ।
4481@2    वक्षः पीठे घनास्त्रव्रणकिणकठिने संक्ष्णुवानः पृषत्कान् प्राप्तो
राजन्यगोष्ठीवनगजमृगया कौतुकी जामदग्न्यः ॥ ४४८१॥

4482@1   आजन्मब्रह्मचारी सकलरिपुकुलानल्पकालाग्निकल्पः कल्पान्तः कल्पकर्ता
कपिशतनुरुचिः कामगः कामदाता ।
4482@2    कान्तः कामारिबन्धुः कपिकुलतिलकः कोपनः कोमलाङ्गः कौशल्यासूनुदूतः
कलयतु कुशलं वायुपुत्रश्चिरं वः ॥ ४४८२॥

4483@1   आजन्मविषसंभोगात् कन्या विषमयी कृता ।
4483@2    स्पर्शोच्छ्वासादिभिर्हन्ति तस्यास्त्वेतत् परीक्षणम् ॥ ४४८३॥

4484@1   आजन्मव्यवसायिना क्रतुशतैराराध्य पुष्पायुधं केनाकारि पुरा तनूदरि
तनुत्यागः प्रयागभ्रमे ।
4484@2    यस्यार्थे सखि लोलनेत्रनलिनीनालायमानस्खलद्-
बष्पाम्भःपतनान्तरालवलितग्रीवं पथः पश्यसि ॥ ४४८४॥

4485@1   आजन्मसिद्धं कौटिल्यं खलस्य च हलस्य च ।
4485@2    सोढुं तयोर्मूखाक्षेपम् अलमेकैव सा क्षमा ॥ ४४८५॥

4486@1   आजन्मसेवितं दानैर्मानैश्च परिपोषितम् ।
4486@2    तीक्ष्णवाक्यान्मित्रमपि तत्कालं याति शत्रुताम् ।
4486@3वक्रोक्तिशल्यमुद्धर्तुं न शक्यं मानसं यतः ॥ ४४८६॥

4487@1   आजन्मस्थितयो महीरुह इमे कूले समुन्मूलिताः कल्लोलाः क्षणभङ्गुराः
पुनरमी नीताः परामुन्नतिम् ।
4487@2    अन्तः प्रस्तरसंग्रहो बहिरपि भ्रश्यन्ति गन्धद्रुमा भ्रातः शोण न
सोऽस्तियो न हसति त्वत्सम्पदां विप्लवे ॥ ४४८७॥

4488@1   आजन्मानुगतेऽप्यस्मिन् नाले विमुखमम्बुजम् ।
4488@2    प्रायेण गुणपूर्णेषु रीतिर्लक्ष्मीवतामियम् ॥ ४४८८॥

4489@1   आजन्मैव तमः सुहृत्कुटिलता वक्त्रे गिरां निर्गमो ग्रामोत्सादकरः
श्मशानविटपी प्रायेण यस्याश्रयः ।
4489@2    धिग् धातः ससृजे स एव मलिनः क्रूरः कथं कौशिकः सृष्टो वा
किमकल्प्यतास्य भवता कल्पान्तमायुः स्थिरम् ॥ ४४८९॥

4490@1   आजानुलम्बिबाहुः कम्बुग्रीवो बली चतुर्दंष्ट्रः ।
4490@2    भाग्यनिधिः पृथुवक्षा लघुमधुराशी च पद्माक्षः ॥ ४४९०॥

4491@1   आजावसौ चोडनृपस्य सेना महावनस्याश्वमृगाकुलस्य ।
4491@2    मत्तेभसारद्रुमपूर्णितस्य दावानलोऽभूच्चलमूर्तिचण्डः ॥ ४४९१॥

4492@1   आजीवः कपटानुरागकलया दोषो न दुःशीलता वैधव्यं न च बाधते
सदसतोः संभावनाव्यत्ययात् ।
4492@2    यत्किंचित्करणे परस्वहरण व्रीडा न पीडाकरी नो वा राजभयं च ही
बत सुखं जीवन्ति वारस्त्रियः ॥ ४४९२॥

4493@1   आ जीवनास्तात् प्रणयाः कोपास्तत्क्षणभङ्गुराः ।
4493@2    परित्यागाश्च निःसङ्गा भवन्ति हि महात्मनाम् ॥ ४४९३॥

4494@1   आजीवितान्ताः प्रणयाः कोपाश्च क्षणभङ्गुराः ।
4494@2    परित्यागाश्च निःसङ्गा न भवन्ति महात्मनाम् ॥ ४४९४॥

4495@1   आजीवोच्छित्तये यासां प्रीतिद्वेषावुभौ हि तौ ।
4495@2    कथं नु खलु तौ तासां स्यातामुपरि कस्यचित् ॥ ४४९५॥

4496@1   आजीव्यः सर्वभूतानां राजा पर्जन्यवद् भवेत् ।
4496@2    निराजीव्यं त्यजन्त्येनं शुष्कं सर इवाण्डजाः ॥ ४४९६॥

4497@1   आजीव्यैकतरं भावं यस्त्वन्यमुपजीवति ।
4497@2    न तस्माद् विन्दते क्षेमं जारान्नार्यसती यथा ॥ ४४९७॥

4498@1   आजौ त्वद्वाजिराजिप्रखरखुरतरन्यासलीलाभिरुर्व्यां दीर्णायां देव
निर्यन्नविरलमवनीपाल पातालवह्निः ।
4498@2    अश्नीयाद् विश्वमेव प्रतिनृपतिवधूनेत्रधाराम्बुधारा- वारा
यद्येनमारादरिकुलदमन द्राङ् न निर्वापयेयुः ॥ ४४९८॥

4499@1   आज्ञां मन्मथचक्रवर्तिनृपतेरादाय
निःशङ्कधीर्भ्राम्यद्भृङ्गमहाजनान् पिकगिरा साकूतमाकारयन् ।
4499@2    कुञ्जाटे च्युतपत्रसंस्तरवति श्रीमान् वसन्ताभिधो व्यापारी
सुमनोमरन्दवसुभिर्वाणिज्यमालम्बते ॥ ४४९९॥

4500@1   आज्ञाकरश्च ताडन- परिभवसहनश्च सत्यमहमस्याः ।
4500@2    न तु शीलशीतलेयं प्रियेतरद्वक्तुमपि वेद ॥ ४५००॥

4501@1   आज्ञा काकुर्याच्ञा- क्षेपो हसितं च शुष्करुदितं च ।
4501@2    इति निधुवनपाण्डित्यं ध्यायंस्तस्या न तृप्यामि ॥ ४५०१॥

4502@1   आज्ञा कीर्तिः पालनं ब्राह्मणानां दानं भोगो मित्रसंरक्षणं च ।
4502@2    येषामेते षड्गुणा न प्रवृत्ताः कोऽर्थस्तेषां पार्थिवोपाश्रयेण ॥ ४५०२॥

4503@1   आज्ञा तेजः पार्थिवानां सा च वाचि प्रतिष्ठिता ।
4503@2    यत्ते ब्रूयुरसत् सद्वा स धर्मो व्यवहारिणाम् ॥ ४५०३॥

4504@1   आज्ञापयिष्यसि पदं दास्यसि दयितस्य शिरसि किं त्वरसे ।
4504@2    असमयमानिनि मुग्धे मा कुरु भग्नाङ्कुरं प्रेम ॥ ४५०४॥

4505@1   आज्ञाभङ्गकरान् राजा न क्षमेत सुतानपि ।
4505@2    विशेषः को नु राज्ञश्च राज्ञश्चित्रगतस्य च ॥ ४५०५॥

4506@1   आज्ञाभङ्गो नरेन्द्राणां ब्राह्मणानामनादरः ।
4506@2    पृथक् शय्या च नारीणाम् अशस्त्रविहितो वधः ॥ ४५०६॥

4507@1   आज्ञामवाप्य महतीं द्विषतां निखातान्- निर्वर्त्य तां सपदि
लब्धमुखप्रसादः ।
4507@2    उच्चैः प्रमोदमनुमोदितदर्शनः सन् धन्यो नमस्यति पदाम्बुरुहं
प्रभूणाम् ॥ ४५०७॥

4508@1   आज्ञामात्रफलं राज्यं ब्रह्मचर्यफलं तपः ।
4508@2    ज्ञानमात्रफला विद्या दत्तभुक्तफलं धनम् ॥ ४५०८॥

4509@1   आज्ञामेव मुनेर्निधाय शिरसा विन्ध्याचल स्थीयताम् अत्युच्चैः पदमिच्छता
पुनरियं नो लङ्घनीया त्वया ।
4509@2    मैनाकादिमहीध्रलब्धवसतिं यः पीतवानम्बुधिं तस्य त्वां गिलतः
कपोलमिलनक्लेशोऽपि किं जायते ॥ ४५०९॥

4510@1   आज्ञा मौलिषु भूभुजां भयरुजा चित्तेषु दुर्मेधसां प्रीतिः सत्सु दिशासु
कीर्तिरतुला येनार्पिता सर्वतः ।
4510@2    सर्वं राज्यमकण्टकं च विहितं ध्वस्ता द्विषां सम्पदः सोऽसौ
संमतवैभवो विजयते श्रीराजनारायणः ॥ ४५१०॥

4511@1   आज्ञारूपेण या शक्तिः सर्वेषां मूर्धनि स्थिता ।
4511@2    प्रभुशक्तिर्हि सा ज्ञेया प्रभावमहितोदया ॥ ४५११॥

4512@1   आज्ञा शक्रशिखामणिप्रणयिनी शास्त्राणि चक्षुर्नवं भक्तिर्भूतपतौ
पिनाकिनि पदं लङ्केति दिव्या पुरी ।
4512@2    उत्पत्तिर्द्रुहिणान्वये च तदहो नेदृग् वरो लभ्यते स्याच्चेदेष न
रावणः क्व नु पुनः सर्वत्र सर्वे गुणाः ॥ ४५१२॥

4513@1   आज्ञासम्पादिनीं दक्षां वीरसूं प्रियवादिनीम् ।
4513@2    योऽदृष्टदोषां त्यजति सोऽक्षयं नरकं व्रजेत् ॥ ४५१३॥

4514@1   आज्ञेव शम्बररिपोरवलङ्घनीया वाञ्छेव विग्रहवती वशगा दृशोर्मे ।
4514@2    अन्यार्थमेव किमुतापणमभ्युपैति संदेशमानयति सा किमु सारसाक्ष्याः
॥ ४५१४॥

4515@1   आञ्जस्यं व्यवहाराणाम् आर्जवं परमं धियाम् ।
4515@2    स्वातन्त्र्यमपि तन्त्रेषु सूते काव्यपरिश्रमः ॥ ४५१५॥

4516@1   आटीकसेऽङ्गकरिघोटीपदातिजुषि वाटीभुवि क्षितिभुजां चेटी भवंस्तदपि
शाटीनते वपुषि वीटीनवाधिवदनं ।
4516@2    कोटीररत्नपरिपाटी भृशारुणितजूटीविधुन्तनुलसन्
पाटीरलिप्तिमिभधाटीजुषं सुरवधूटीनुतां भज शिवम् ॥ ४५१६॥

4517@1   आटोपेन पटीयसा यदपि सा वाणी कवेरामुखे खेलन्ती प्रथते तथापि कुरुते
नो सन्मनोरञ्जनम् ।
4517@2    न स्याद् यावदमन्दसुन्दरगुणालंकारझंकारितः
सप्रस्यन्दिलसद्रसायनरसासारानुसारी रसः ॥ ४५१७॥

4518@1   आढ्यराजकृतोत्साहैर्हृदयस्थैः स्मृतैरपि ।
4518@2    जिह्वान्तःकृष्यमाणेव न कवित्वे प्रवर्तते ॥ ४५१८॥

4519@1   आढ्यस्य किं च दानेन सुहितस्याशनेन किम् ।
4519@2    किं शशाङ्केन शीतालोः किं घनेन हिमागमे ॥ ४५१९॥

4520@1   आढ्यानां मांसपरमं मध्यानां गोरसोत्तरम् ।
4520@2    तैलप्रायं दरिद्राणां भोजनं भरतर्षभ ॥ ४५२०॥

4521@1   आढ्यान्निवापलम्भो निकेतगामी च पिच्छिलः पन्थाः ।
4521@2    द्वयमाकुलयति चेतः स्कन्धावारद्विजातीनाम् ॥ ४५२१॥

4522@1   आढ्यो वापि दरिद्रो वा दुःखितः सुखितोऽपि वा ।
4522@2    निर्दोषो वा सदोषो वा वयस्यः परमा गतिः ॥ ४५२२॥

4523@1   आततायिनमायान्तं हन्यादेवाविचारयन् ।
4523@2    हननादेव निस्तारो नरकात् तस्य दुष्कृतेः ॥ ४५२३॥

4524@1   आततायिनमायान्तम् अपि वेदान्तपारगम् ।
4524@2    जिघांसन्तं जिघांसीयान् न तेन ब्रह्महा भवेत् ॥ ४५२४॥

4525@1   आतन्वद्भिर्दिक्षु पत्राग्रनादं प्राप्तैर्दूरादाशु तीक्ष्णैर्मुखाग्रैः ।
4525@2    आदौ रक्तं सैनिकानामजीवैर्जीवैः पश्चात् पत्रिपूगैरपायि ॥ ४५२५॥

4526@1   आतपत्यविदुषाममृतांशुम् अंशुमन्तमपि रश्मिसहस्रे ।
4526@2    रागिणां भवति लक्षणमिन्दोरिन्द्रनीलशकलच्छविलक्ष्म ॥ ४५२६॥

4527@1   आतपासहनः पाण्डुः शाखाहीनो मुहुर्यदि ।
4527@2    अकालफलपाकी स्याच्छाखी पित्तात्मकः कृशः ॥ ४५२७॥

4528@1   आतपे धृतिमता सह वध्वा यामिनीविरहिणा विहगेन ।
4528@2    सेहिरे न किरणा हिमरश्मेर्दुःखिते मनसि सर्वमसह्यम् ॥ ४५२८॥

4529@1   आतरलाघवहेतोर्मुरहर तरिं तवावलम्बे ।
4529@2    अपणं पणमिह कुरुषे नाविकपुरुषे न विश्वासः ॥ ४५२९॥

4530@1   आताम्रतामपनयामि विवर्ण एष लाक्षाकृतां चरणयोस्तव देवि मूर्ध्ना ।
4530@2    कोपोपरागजनितां तु मुखेन्दुबिम्बे हर्तुं क्षमो यदि परं करुणामयि
स्यात् ॥ ४५३०॥

4531@1   आताम्राः किरणा रवेर्नवदलत्वक्पल्लवाः पादपाः
वल्ल्यस्तारकतुल्यकान्तिसुमनःसौरभ्यसंभाविताः ।
4531@2    वात्यस्मिन् मधुमत्तषट्पदपदव्याधूतचूतद्रुम-
प्राग्भारप्रपतत्परागपटलामोदी मरुद् दाक्षिणः ॥ ४५३१॥

4532@1   आताम्राभा रोषभाजः कटान्ताद् आशूत्खाते मार्गणे धूर्गतेन ।
4532@2    निश्च्योतन्ती नागराजस्य जज्ञे दानस्याहो लोहितस्येव धारा ॥ ४५३२॥

4533@1   आताम्रायतलोचनांशुलहरीलीलासुधाप् यायितैः गीताम्रेडितदिव्यकेलिभरितैः
स्फीतं व्रजस्त्रीजनैः ।
4533@2    स्वेदाम्भःकणभूषितेन किमपि स्मेरेण वक्त्रेन्दुना
पादाम्भोजमृदुप्रचारसुभगं पश्यामि दृश्यं महः ॥ ४५३३॥

4534@1   आताम्रे नयने स्फुरन् कुचभरः श्वासो न विश्राम्यति स्वेदाम्भःकणदन्तुरं
तव मुखं हेतुस्तु नो लक्ष्यते ।
4534@2    धिक् को वेद मनः स्त्रिया इति गिरा रुष्टां प्रियां
भीषयंस्तस्यास्तत्क्षणकातरेक्षणपरिस्पृष्टो हरिः पातु वः ॥ ४५३४॥

4535@1   आताम्रौ पूजितावोष्ठौ लेलिहानौ मृदुत्वचौ ।
4535@2    जिह्वा रक्ता च तन्वी च तालु रक्तं प्रशस्यते ॥ ४५३५॥

4536@1   आतारुण्योद्भेदात् कान्ते दृष्टिर्यथा न्यस्ता ।
4536@2    सामाजिकमध्यस्था कथमन्या समुपयाति परभागम् ॥ ४५३६॥

4537@1   आतिथ्यं ब्राह्मणानां तु कुर्यात् प्रतिदिनं गृहे ।
4537@2    आतिथ्ये रन्तिदेवस्य मधुपर्कं गवां शतम् ॥ ४५३७॥

4538@1   आतिथ्ये श्राद्धयज्ञेषु देवयात्रोत्सवेषु च ।
4538@2    महाजने च सिद्धार्थो न गच्छेद् योगवित् क्वचित् ॥ ४५३८॥

4539@1   आतुरस्य कुतो निद्रा त्रस्तस्यामर्षितस्य च ।
4539@2    अर्थं चिन्तयतो वापि कामयानस्य वा पुनः ॥ ४५३९॥

4540@1   आतुराद् वित्तहरणं मृताच्च प्रपलायनम् ।
4540@2    एतद् वैद्यस्य वैद्यत्वं न वैद्यः प्रभुरायुषः ॥ ४५४०॥

4541@1   आतुरे च पिता वैद्यः स्वस्थीभूते च बान्धवः ।
4541@2    गते रोगे कृते स्वास्थ्ये वैद्यो भवति पालकः ॥ ४५४१॥

4542@1   आतुरे नियमो नास्ति बाले वृद्धे तथैव च ।
4542@2    पराचाररते चैव एष धर्मः सनातनः ॥ ४५४२॥

4543@1   आत्तमात्तमधिकान्तमुक्षितुं कातरा शफरशङ्किनी जहौ ।
4543@2    अञ्जलौ जलमधीरलोचना लोचनप्रतिशरीरलाञ्छितम् ॥ ४५४३॥

4544@1   आत्ते वाससि रोद्धुमक्षमतया दोःकन्दलीभ्यां स्तनौ
तस्योरःस्थलमुत्तरीयविषये सद्यो मया सञ्जितम् ।
4544@2    श्रोणीं तस्य करेऽधिरोहति पुनर्व्रीडाम्बुधौ मामथो
मज्जन्तीमुदतारयन्मनसिजो देवः स मूर्च्छागुरुः ॥ ४५४४॥

4545@1   आत्ते सीमन्तरत्ने मरकतिनि हृते हेमताटङ्कपत्रे लुप्तायां मेखलायां
झटिति मणितुलाकोटियुग्मे गृहीते ।
4545@2    शोणं बिम्बोष्ठकान्त्या त्वदरिमृगदृशामित्वरीणामरण्ये राजन्
गुञ्जाफलानां स्रज इति शबरा नैव हारं हरन्ति ॥ ४५४५॥

4546@1   आत्मकार्यं महाकार्यं परकार्यं न केवलम् ।
4546@2    आत्मकार्यस्य दोषेण कूपे पतति मानवः ॥ ४५४६॥

4547@1   आत्मच्छन्देन वर्तन्ते नार्यो मन्मथचोदिताः ।
4547@2    न च दह्यन्ति गच्छन्त्यः सुतप्तैरपि पांसुभिः ॥ ४५४७॥

4548@1   आत्मच्छिद्रं न जानाति परच्छिद्राणि पश्यति ।
4548@2    श्वच्छिद्रं यदि जानाति परच्छिद्रं न पश्यति ॥ ४५४८॥

4549@1   आत्मजन्मास्पदं वंशं कामं दहन वार्यसे ।
4549@2    किं तु संनिहितानेताण् अप्यग्ने किं दहस्यहो ॥ ४५४९॥

4550@1   आत्मजादिपरिक्लेशम् आत्मन्यारोप्य मूढधीः ।
4550@2    प्रतिकर्तुमशक्तोऽपि वार्द्धक्ये शोचते परम् ॥ ४५५०॥

4551@1   आत्मज्ञः शौचवान् दान्तस्तपस्वी विजितेन्द्रियः ।
4551@2    धर्मकृद् वेदविद्यावित् सात्त्विको देवयोनिताम् ॥ ४५५१॥

4552@1   आत्मज्ञानं समारम्भस्तितिक्षा धर्मनित्यता ।
4552@2    यमर्थान्नापकर्षन्ति स वै पण्डित उच्यते ॥ ४५५२॥

4553@1   आत्मज्ञानमनायासस्तितिक्षा धर्मनित्यता ।
4553@2    वाक् चैव गुप्ता दानं च नैतान्यन्त्येषु भारत ॥ ४५५३॥

4554@1   आत्मज्ञानी यतो धन्यो मध्यः पितृपितामहैः ।
4554@2    मातृपक्षेण मात्रा च ख्यातिं याति नराधमः ॥ ४५५४॥

4555@1   आत्मतत्त्वं न जानाति करोति बहुविस्तरम् ।
4555@2    स एव निधनं याति नालिकेरोदकं यथा ॥ ४५५५॥

4556@1   आत्मदेहस्य मांसानि भोक्तुं ब्रह्मन्न शक्यते ।
4556@2    देहिनां वद यद्योग्यं संतुष्टिर्जायते यतः ॥ ४५५६॥

4557@1   आत्मदोषैर्नियच्छन्ति सर्वे दुःखमुखे जनाः ।
4557@2    मन्ये दुश्चरितं तेऽस्ति तस्येयं निष्कृतिः कृता ॥ ४५५७॥

4558@1   आत्मद्वेषाद् भवेन् मृत्युः परद्वेषाद् धनक्षयः ।
4558@2    राजद्वेषाद् भवेन् नाशो ब्रह्मद्वेषात् कुलक्षयः ॥ ४५५८॥

4559@1   आत्मनः प्रतिकूलानि परेभ्यो यदि नेच्छसि ।
4559@2    परेषां प्रतिकूलेभ्यो निवर्तय ततो मनः ॥ ४५५९॥

4560@1   आत्मनः प्रीयते नात्मा परतः स्वत एव वा ।
4560@2    लक्षयेऽलब्धकामं त्वां चिन्तया शबलं मुखम् ॥ ४५६०॥

4561@1   आत्मनः शक्तिमुद्वीक्ष्य मानोत्साहौ तु यो व्रजेत् ।
4561@2    शत्रूनेकोऽपि हन्याच्च क्षत्रियान् भार्गवो यथा ॥ ४५६१॥

4562@1   आत्मनश्च परित्राणे दक्षिणानां च संगरे ।
4562@2    स्त्रीविप्राभ्युपपत्तौ च घ्नन् धर्मेण न दुष्यति ॥ ४५६२॥

4563@1   आत्मनश्च परेषां च प्रतापस्तव कीर्तिनुत् ।
4563@2    भयकृद् भूपतेर्बाहुर्द्विषां च सुहृदां च ते ॥ ४५६३॥

4564@1   आत्मनश्च परेषां च यः समीक्ष्य बलाबलम् ।
4564@2    अन्तरं नैव जानाति स तिरस्क्रियतेऽरिभिः ॥ ४५६४॥

4565@1   आत्मनश्चपलो नास्ति कुतोऽन्येषां भविष्यति ।
4565@2    तस्मात् सर्वाणि कार्याणि चपलो हन्त्यसंशयम् ॥ ४५६५॥

4566@1   आत्मनश्च प्रजायाश्च दोषदर्श्युत्तमो नृपः ।
4566@2    विनियच्छति चात्मानम् आदौ भृत्यांस्ततः प्रजाः ॥ ४५६६॥

4567@1   आत्मनात्मानमन्विच्छेन् मनोबुद्धीन्द्रियैर्यतैः ।
4567@2    आत्मैव ह्यात्मनो बन्धुरात्मैव रिपुरात्मनः ॥ ४५६७॥

4568@1   आत्मनानर्थयुक्तेन पापे निविशते मनः ।
4568@2    स कर्म कलुषं कृत्वा क्लेशे महति धीयते ॥ ४५६८॥

4569@1   आत्मनाम गुरोर्नाम नामातिकृपणस्य च ।
4569@2    आयुष्कामो न गृह्णीयात् ज्येष्ठापत्यकलत्रयोः ॥ ४५६९॥

4570@1   आत्मना विहितं दुःखम् आत्मना विहितं सुखम् ।
4570@2    गर्भशय्यामुपादाय भुज्यते पौर्वदेहिकम् ॥ ४५७०॥

4571@1   आत्मनाशाय नोन्नत्यै छिद्रेण परिपूर्णता ।
4571@2    भूयो भूयो घटीपात्रं निमज्जत् किं न पश्यसि ॥ ४५७१॥

4572@1   आत्मना संगृहीतेन शत्रुणा शत्रुमुद्धरेत् ।
4572@2    पदलग्नं करस्थेन कण्टकेनैव कण्टकम् ॥ ४५७२॥

4573@1   आत्मनिन्दात्मपूजा च परनिन्दा परस्तवः ।
4573@2    अनाचरितमार्याणां वृत्तमेतच्चतुर्विधम् ॥ ४५७३॥

4574@1   आत्मनीनमुपतिष्ठते गुणाः संभवन्ति विरमन्ति चापदः ।
4574@2    इत्यनेकफलभाजि मा स्म भूद् अर्थिता कथमिवार्यसंगमे ॥ ४५७४॥

4575@1   आत्मनैव गुणदोषकोविदः किं न वेत्सि करणीयवस्तुषु ।
4575@2    यत्तथापि न गुरून् न पृच्छसि त्वं क्रमोऽयमिति तत्र कारणम् ॥ ४५७५॥

4576@1   आत्मनो गुरुरात्मैव पुरुषस्य विशेषतः ।
4576@2    यत् प्रत्यक्षानुमानाभ्यां श्रेयोऽसावनुविन्दते ॥ ४५७६॥

4577@1   आत्मनो न सहायार्थं पिता माता च तिष्ठति ।
4577@2    न पुत्रदारा न ज्ञातिर्धर्मस्तिष्ठति केवलम् ॥ ४५७७॥

4578@1   आत्मनो बलमज्ञात्वा धर्मार्थपरिवर्जितम् ।
4578@2    अलभ्यमिच्छन् नैष्कर्म्यान् मूढबुद्धिरिहोच्यते ॥ ४५७८॥

4579@1   आत्मनोऽभ्युदयाकाङ्क्षी पीड्यमानः परेण वा ।
4579@2    देशकालबलोपेतः प्रारभेतैव विग्रहम् ॥ ४५७९॥

4580@1   आत्मनो मुखदोषेण बध्यन्ते शुकसारिकाः ।
4580@2    बकास्तत्र न बध्यन्ते मौनं सर्वार्थसाधनम् ॥ ४५८०॥

4581@1   आत्मनोऽर्धमिति श्रौतं सा रक्षति धनं प्रजा ।
4581@2    शरीरं लोकयात्रां वै धर्मं स्वर्गमृषीन् पित् न् ॥ ४५८१॥

4582@1   आत्मनो वधमाहर्ता क्वासौ विहगतस्करः ।
4582@2    येन तत् प्रथमं स्तेयं गोप्तुरेव गृहे कृतम् ॥ ४५८२॥

4583@1   आत्मनो विक्रियमिव कुर्वन् दद्यात् समीहितम् ।
4583@2    जलवत् पर्वताञ्छत्रून् भिन्द्यादनुपलक्षितः ॥ ४५८३॥

4584@1   आत्मन्निच्छसि हन्त शाश्वतपुरीमार्गे विहर्तुं यदि भ्रातः संयमवर्मणा
कुरु तदा रक्षाविधिं सर्वतः ।
4584@2    नो चेदिन्द्रियतस्करैस्तव हठात् तीक्ष्णाग्रभूरिस्फुरच्-
चिन्ताभल्लशतैर्विभिद्य मनसो ग्राह्यो विवेको मणिः ॥ ४५८४॥

4585@1   आत्मन्यपि न विश्वासस्तावान् भवति सत्सु यः ।
4585@2    तस्मात् सत्सु विशेषेण सर्वः प्रणयमिच्छति ॥ ४५८५॥

4586@1   आत्मन्यस्य समुच्छ्रितीकृतगुणस्याहोतरामौचिती
यद्गात्रान्तरवर्जनादजनयद् भूजानिरेष द्विषाम् ।
4586@2    भूयोऽहंक्रियते स्म येन च हृदा स्कन्धो न यश्चानमत् तन्मर्माणि
दलं दलं समिदलंकर्मीणबाणव्रजः ॥ ४५८६॥

4587@1   आत्मपक्षक्षयायैव परपक्षोदयाय च ।
4587@2    मन्त्रद्वैधममात्यानां तन्न स्यादिह भूतये ॥ ४५८७॥

4588@1   आत्मपक्षपरित्यागात् परपक्षेषु यो रतः ।
4588@2    स परैर्हन्यते मूढो नीलवर्णश‍ृगालवत् ॥ ४५८८॥

4589@1   आत्मपितृभ्रातरश्च तत् स्त्रीपुत्राश्च शत्रवः ।
4589@2    स्नुषा श्वश्रूः सपत्नी च ननान्दा यातरस्तथा ॥ ४५८९॥

4590@1   आत्मपितृमातृगुणैः प्रख्यातश्चोत्तमोत्तमः ।
4590@2    गुणैरात्मभवैः ख्यातः पैतृकैर्मातृकैः पृथक् ॥ ४५९०॥

4591@1   आत्मप्रतीतिर्दृढता विरक्तिरिति त्रयं स्वात्मनि यो दधाति ।
4591@2    नेता स एवास्ति समस्तशिष्ट- गुणाश्रयत्वान्निखिलप्रजानाम् ॥ ४५९१॥

4592@1   आत्मप्रशंसा मरणं परनिन्दा च तादृशी ।
4592@2    तथापि वक्ष्ये काकुत्स्थ नास्ति मत्सदृशः कपिः ॥ ४५९२॥

4593@1   आत्मप्रशंसिनं दुष्टं धृष्टं विपरिधावकम् ।
4593@2    सर्वत्रोत्सृष्टदण्डं च लोकः सत्कुरुते नरम् ॥ ४५९३॥

4594@1   आत्मबुद्धिः सुखं चैव गुरुबुद्धिर्विशेषतः ।
4594@2    परबुद्धिरर्विनाशाय स्त्रीबुद्धिः प्रलयंकरी ॥ ४५९४॥

4595@1   आत्मबुद्ध्या सुखी भूयात् गुरुबुद्ध्या विशेषतः ।
4595@2    बहुबुद्ध्या विनाशः स्यात् स्त्रीबुद्ध्या प्रलयो भवेत् ॥ ४५९५॥

4596@1   आत्मभाग्यक्षतद्रव्यः स्त्रीद्रव्येणानुकम्पितः ।
4596@2    अर्थतः पुरुषो नारी या नारी सार्थतः पुमान् ॥ ४५९६॥

4597@1   आत्मरक्षा हि सततं पूर्वं कार्या विजानता ।
4597@2    अग्नाविव हि सम्प्रोक्ता वृत्ती राजोपजीविनाम् ॥ ४५९७॥

4598@1   एकदेशंदहेद् अग्निः शरीरं वा परं गतः ।
4598@2    सपुत्रदारं राजा तु घातयेद् अर्धयेत वा ॥ ४५९८॥

4599@1   आत्मरक्षिततन्त्राणां सुपरीक्षितकारिणाम् ।
4599@2    आपदो नोपपद्यन्ते पुरुषाणां स्वदोषजाः ॥ ४५९९॥

4600@1   आत्मरतिः परशाठ्यं सज्जनबन्धुवर्जनम् ।
4600@2    रिपौ श्रद्धा स्त्रियां भक्तिः तस्य निन्दा भवेद् ध्रुवम् ॥ ४६००॥

4601@1   आत्मरुतादपि विरुतं कुर्वाणाः स्पर्धया सह मयूरैः ।
4601@2    किं जानन्ति वराकाः काकाः केकारवान् कर्तुम् ॥ ४६०१॥

4602@1   आत्मवत् सततं पश्येद् अपि कीटपिपीलिकम् ।
4602@2    आत्मनः प्रतिकूलानि परेषां न समाचरेत् ॥ ४६०२॥

4603@1   आत्मवत् सर्वभूतानि परद्रव्याणि लोष्टवत् ।
4603@2    मातृवत् परदारांश्च यः पश्यति स पश्यति ॥ ४६०३॥

4604@1   आत्मवत् सर्वभूतानि पश्यतां शान्तचेतसाम् ।
4604@2    अभिन्नमात्मनः सर्वं को दाता दीयते च किम् ॥ ४६०४॥

4605@1   आत्मवर्गं परित्यज्य परवर्गं समाश्रयेत् ।
4605@2    स्वयमेव लयं याति यथा राजान्यधर्मतः ॥ ४६०५॥

4606@1   आत्मवर्गं परित्यज्य परवर्गेषु ये रताः ।
4606@2    वानवन्नहं रोदिमि आत्मानं नैव रोद्यते ॥ ४६०६॥

4607@1   आत्मवर्गं परित्यज्य परवर्गेषु ये रताः ।
4607@2    सर्वे तेऽपि विनश्यन्ति यथा राजा कुकर्दमः ॥ ४६०७॥

4608@1   आत्मवांस्त्वल्पदेशोऽपि युक्तः प्रकृतिसम्पदा ।
4608@2    नयज्ञः पृथिवीं कृत्स्नां जयत्येव न हीयते ॥ ४६०८॥

4609@1   आत्मविक्रयिणि क्लीबे सदा शङ्कितचेतसि ।
4609@2    नित्यमिष्टवियोगार्ते किं सेवकपशौ सुखम् ॥ ४६०९॥

4610@1   आत्मवित् सह तया दिवानिशं भोगभागपि न पापमाप सः ।
4610@2    आहृता हि विषयैकतानता ज्ञानधौतमनसं न लिम्पति ॥ ४६१०॥

4611@1   आत्मसम्पद्गुणैः सम्यक् संयुक्तं युक्तकारिणम् ।
4611@2    महेन्द्रमिव राजानं प्राप्य लोको विवर्धते ॥ ४६११॥

4612@1   आत्मसंभाविताः स्तब्धा धनमानमदान्विताः ।
4612@2    यजन्ते नामयज्ञैस्ते दम्भेनाविधिपूर्वकम् ॥ ४६१२॥

4613@1   आत्मस्त्रीधनगुह्यानां गोप्ता बन्धुस्तु मित्रवत् ।
4613@2    धनदस्तु कुबेरः स्याद् यमः स्याच्च सुदण्डकृत् ॥ ४६१३॥

4614@1   आत्मस्त्रीधनगुह्यानां शरणं समये सुहृत् ।
4614@2    प्रोक्तोत्तमोऽयमन्यश्च त्रिद्व्येकपदमित्रकः ॥ ४६१४॥

4615@1   आत्महेतोः परार्थे वा नर्महास्याश्रयात् तथा ।
4615@2    ये मृषा न वदन्तीह ते नराः स्वर्गगामिनः ॥ ४६१५॥

4616@1   आत्मा कायश्च द्वावेतौ मित्ररूपावुभावपि ।
4616@2    कायं मित्रं परित्यज्य आत्मा याति सुनिश्चितम् ॥ ४६१६॥

4617@1   आत्मा जन्मशतैर्धनार्जनधिया मिथ्या किमायास्यते पङ्गोः श्रीर्गृहमेति
लङ्घितभुवो दैवेच्छया निर्धनाः ।
4617@2    इत्येताः पुरुषार्थमूलहतयः कैश्चित् समुत्सारिता मुग्धानामलसोत्कटाः
प्रतिपदं कुर्वन्ति चित्तभ्रमम् ॥ ४६१७॥

4618@1   आत्मा जेयः सदा राज्ञा ततो जेयाश्च शत्रवः ।
4618@2    अजितात्मा नरपतिर्विजयेत कथं रिपून् ॥ ४६१८॥

4619@1   आत्मात्मनैव जनितः पुत्र इत्युच्यते बुधैः ।
4619@2    तस्माद् भार्यां नरः पश्येन् मातृवत् पुत्रमातरम् ॥ ४६१९॥

4620@1   आत्माधीनशरीराणां स्वपतां निद्रया स्वया ।
4620@2    कदन्नमपि मर्त्यानाम् अमृतत्वाय कल्पते ॥ ४६२०॥

4621@1   आत्मानं कुपथेन निर्गमयितुं यः सूकलाश्वायते
कृत्याकृत्यविवेकजीवितहतौ यः कृष्णसर्पायते ।
4621@2    यः पुण्यद्रुमखण्डखण्डनविधौ स्फूर्जत्कुठारायते तं
लुप्तव्रतमुद्रमिन्द्रियगणं जित्वा शुभंयुर्भव ॥ ४६२१॥

4622@1   आत्मानं च जगत् सर्वं दृशा नित्याविभिन्नया ।
4622@2    चिदाकाशमयं ध्यायन् योगी याति परां गतिम् ॥ ४६२२॥

4623@1   आत्मानं च परं चैव त्रायते महतो भयात् ।
4623@2    क्रुध्यन्तमप्रतिक्रुध्यन् द्वयोरेष चिकित्सकः ॥ ४६२३॥

4624@1   आत्मानं च परं चैव पलायन् हन्ति संयुगे ।
4624@2    द्रव्यनाशो व्ययोऽकीर्तिरयशश्च पलायने ॥ ४६२४॥

4625@1   आत्मानं च परं चैव वीक्ष्य धीरः समुत्पतेत् ।
4625@2    एतदेव हि विज्ञानं यदात्मपरवेदनम् ॥ ४६२५॥

4626@1   आत्मानं धर्मकृत्यं च पुत्रदारांश्च पीडयन् ।
4626@2    देवतातिथिभृत्यांश्च स कदर्य इति स्मृतः ॥ ४६२६॥

4627@1   आत्मानं नावमन्येत पूर्वाभिरसमृद्धिभिः ।
4627@2    आमृत्योः श्रियमन्विच्छेन् नैनां मन्येत दुर्लभाम् ॥ ४६२७॥

4628@1   आत्मानं नियमैस्तैस्तैः कर्षयित्वा प्रयत्नतः ।
4628@2    प्राप्यते निपुणैर्धर्मो न सुखाल्लभ्यते सुखम् ॥ ४६२८॥

4629@1   आत्मानं परमं प्रमाणनिकरैरप्राप्यमव्याहतं ज्ञेयं यद् गुरुवीक्षणादपि
जना मूढास्तु मुक्त्वैव तत् ।
4629@2    कोशेषु प्रमितेषु पञ्चसु परिज्ञातुं समुद्युञ्जते नष्टेभाः
कलशान्तरेष्वपि करं कृत्वा विचिन्वन्ति हि ॥ ४६२९॥

4630@1   आत्मानं प्रथमं राजा विनयेनोपपादयेत् ।
4630@2    ततः पुत्रांस्ततोऽमात्यांस्ततो भृत्यांस्ततः प्रजाम् ॥ ४६३०॥

4631@1   आत्मानं प्रथमं राजा विनयेनोपपादयेत् ।
4631@2    ततोऽमात्यांस्ततो भृत्यांस्ततः पुत्रांस्ततः प्रजाः ॥ ४६३१॥

4632@1   आत्मानं भावयेन्नित्यं ज्ञानेन विनयेन च ।
4632@2    न पुनर्म्रियमाणस्य पश्चात्तापो भविष्यति ॥ ४६३२॥

4633@1   आत्मानं मन्त्रिणं दूतम् अमात्यवचनं क्रमम् ।
4633@2    आकारं ब्रुवते षष्ठम् एतावान् मन्त्रनिश्चयः ॥ ४६३३॥

4634@1   आत्मानं मन्त्रिदूतं च च्छन्नं त्रिषवणक्रमम् ।
4634@2    आकारं ब्रुवते षष्ठम् एतावान् मन्त्रनिश्चयः ॥ ४६३४॥

4635@1   आत्मानं सततं रक्षेद् दारैरपि धनैरपि ।
4635@2    पुनर्दाराः पुनर्वित्तं न शरीरं पुनः पुनः ॥ ४६३५॥

4636@1   आत्मानं सर्वथा रक्षेद् राजा रक्षेच्च मेदिनीम् ।
4636@2    आत्ममूलमिदं सर्वम् आहुर्हिविदुषो जनाः ॥ ४६३६॥

4637@1   आत्मानं सुस्थिरं लक्ष्यं चैव स्थिरं बुधः ।
4637@2    वेधयेत् त्रिप्रकारं तु स्थिरवेधी स उच्यते ॥ ४६३७॥

4638@1   आत्मा नदी भारत पुण्यतीर्था सत्योदका धृतिकूला दमोर्मिः ।
4638@2    तस्यां स्नातः पूयते पुण्यकर्मा पुण्यो ह्यात्मा नित्यमम्भोऽम्भ एव ॥ ४६३८॥

4639@1   आत्मा नदी संयमपुण्यतीर्था सत्योदका शीलसमाधियुक्ता ।
4639@2    तस्यां स्नातः पुण्यकर्मा पुनाति न वारिणा शुद्ध्यति चान्तरात्मा ॥ ४६३९॥

4640@1   आत्मानन्दरसज्ञानाम् अलं शास्त्रावलोकनम् ।
4640@2    भक्षितव्या ह्यपूपाः किं गण्यानि सुषिराणि किम् ॥ ४६४०॥

4641@1   आत्मानमनुशोच त्वं किमन्यमनुशोचसि ।
4641@2    आयुस्ते हीयते यस्य स्थितस्य च गतस्य च ॥ ४६४१॥

4642@1   आत्मानमन्यमथ हन्ति जहाति धर्मं पापं समाचरति युक्तमपाकरोति ।
4642@2    पूज्यं न पूजयति वक्ति विनिन्द्यवाक्यं किं किं करोति न नरः खलु
कोपयुक्तः ॥ ४६४२॥

4643@1   आत्मानमम्भोनिधिरेतु शोषं ब्रह्माण्डमासिञ्चतु वा तरङ्गैः ।
4643@2    नास्ति क्षतिर्नोपचितः कदापि पयोदवृत्तेः खलु चातकस्य ॥ ४६४३॥

4643A@1   आत्मानमाख्याति हि कर्मभिर्नरः स्वशीलचारित्रकृतैः शुभाशुभैः ।
4643A@2    प्रनष्टमप्यात्मकुलं तथा नरः पुनः प्रकाशं कुरुते स्वकर्मभिः ॥

4644@1   आत्मानमात्मना वेत्सि सृजस्यात्मानमात्मना ।
4644@2    आत्मना कृतिना च त्वम् आत्मन्येव प्रलीयसे ॥ ४६४४॥

4645@1   आत्मानमालोक्य च शोभमानम् आदर्शबिम्बे स्तिमितायताक्षी ।
4645@2    हरोपयाने त्वरिता बभूव स्त्रीणां प्रियालोकफलो हि वेषः ॥ ४६४५॥

4646@1   आत्मानमेव प्रथमं देशरूपेण यो जयेत् ।
4646@2    ततोऽमात्यानमित्रांश्च न मोघं विजिगीषते ॥ ४६४६॥

4647@1   आत्मानमेव प्रथमम् इच्छेद् गुणसमन्वितम् ।
4647@2    कुर्वीत गुणसम्पन्नस्ततः शेषपरीक्षणम् ॥ ४६४७॥

4649@1   आत्मापि चायं न मम सर्वा वा पृथिवी मम ।
4649@2    यथा मम तथान्येषाम् इति बुद्ध्या न मे व्यथा ॥ ४६४९॥

4650@1   आत्मा प्रयत्नादर्थेभ्यो मनः समधितिष्ठति ।
4650@2    संयोगादात्ममनसोः प्रवृत्तिरुपजायते ॥ ४६५०॥

4651@1   आत्माभिधं सुखमनन्तमखण्डमेकं यज्ञादिकर्मजनितेन सुखेन तुल्यम् ।
4651@2    मा ब्रूहि कर्म सुखदं तदपीति बुद्ध्या रत्नाकरस्य सदृशं नु
कुलालकुण्डम् ॥ ४६५१॥

4652@1   आत्मा मनश्च तद्विद्यैरन्तःकरणमुच्यते ।
4652@2    ताभ्यां तु सप्रयत्नाभ्यां संकल्प उपजायते ॥ ४६५२॥

4653@1   आत्मा बुद्धीन्द्रियाण्यर्था बहिष्करणमुच्यते ।
4653@2    संकल्पाध्यवसायाभ्यां सिद्धिरस्य प्रकीर्त्तिता ॥ ४६५३॥

4654@1   उभे एते हि करणे यत्नानन्तर्यके स्मृते ।
4654@2    तस्मात् प्रयत्नसंरोधाद् भावयेन्निर्मनस्कताम् ॥ ४६५४॥

4655@1   आत्मायत्ते गुणग्रामे नैर्गुण्यं वचनीयता ।
4655@2    दैवायत्तेषु वित्तेषु पुंसां का नाम वाच्यता ॥ ४६५५॥

4656@1   आत्मायमात्मनि गतो हृदयेऽतिसूक्ष्मो ग्राह्योऽचलेन मनसा सतताभियोगात् ।
4656@2    यो यं विचिन्तयति याति स तन्मयत्वं यस्मादतः सुभगमेव गता युवत्यः
॥ ४६५६॥

4657@1   आत्मा यस्य वशे नास्ति कुतस्तस्य परे जनाः ।
4657@2    आत्मानं वशमानीय त्रैलोक्यं वर्तते वशे ॥ ४६५७॥

4658@1   आत्मा रक्ष्यः प्रयत्नेन युद्धसिद्धिर्हि चञ्चला ।
4658@2    ते स्वामिवचनं सर्वे प्रतिगृह्य महौजसः ॥ ४६५८॥

4659@1   आत्मारामा विहितरतयो निर्विकल्पे समाधौ ज्ञानोद्रेकाद् विघटिततमोग्रन्थयः
सत्त्वनिष्ठाः ।
4659@2    यं वीक्षन्ते कमपि तमसां ज्योतिषां वा परस्तात् तं मोहान्धः
कथमयममुं वेत्तु देवं पुराणम् ॥ ४६५९॥

4660@1   आत्मार्थं जीवलोकेऽस्मिन् को न जीवति मानवः ।
4660@2    परं परोपकारार्थं यो जीवति स जीवति ॥ ४६६०॥

4661@1   आत्मार्थं यः पशून् हन्यात् सोऽवश्यं नरकं व्रजेत् ।
4661@2    देवान् पित् न् समभ्यर्च्य खादन् मांसं न दोषभाक् ॥ ४६६१॥

4662@1   आत्मार्थं युक्तवित्तानां मित्रमण्डलभेदिनाम् ।
4662@2    अतिलङ्घितलोकानां न बन्धः केनचित् क्वचित् ॥ ४६६२॥

4663@1   आत्मार्थत्वेन हि प्रेयान् विषयो न स्वतः प्रियः ।
4663@2    स्वत एव हि सर्वेषाम् आत्मा प्रियतमो यतः ।
4663@3तत आत्मा सदानन्दो नास्य दुःखं कदाचन ॥ ४६६३॥

4664@1   आत्मार्थे संततिस्त्याज्या राज्यं रत्नं धनं तथा ।
4664@2    अपि सर्वस्वमुत्सृज्य रक्षेदात्मानमात्मना ॥ ४६६४॥

4665@1   ॥। ॥। ॥। ॥। ॥। ॥। ।
4665@2    आत्मा वै यमितो येन स यमस्तु विशिष्यते ॥ ४६६५॥

4666@1   आत्मा समस्तजगतां भवतीति सम्यग् विज्ञाय यद् वितनुते त्वयि भावबन्धम् ।
4666@2    सा भक्तिरित्यभिमतं यदि सिद्धमिष्टं व्यर्थं विशेष्यमलमस्तु
विशेषणं नः ॥ ४६६६॥

4667@1   आत्मा सहैति मनसा मन इन्द्रियेण स्वार्थेन चेन्द्रियमिति क्रम एष शीघ्रः ।
4667@2    योगोऽयमेव मनसः किमगम्यमस्ति यस्मिन् मनो व्रजति तत्र गतोऽयमात्मा
॥ ४६६७॥

4668@1   आत्मास्ति सर्वजगताम् आधारः पूर्वमिति विचिन्त्यैव ।
4668@2    पश्चात् तत्त्वविचारः कुड्ये सत्येव चित्रकर्म स्यात् ॥ ४६६८॥

4669@1   आत्मा हि दाराः सर्वेषां दारसंग्रहवर्तिनाम् ।
4669@2    ॥। ॥। ॥। ॥। ॥। ॥। ॥ ४६६९॥

4670@1   आत्मीयं चरणं दधाति पुरतो निम्नोन्नतायां भुवि स्वीयेनैव करेण
कर्षति तरोः पुष्पं श्रमाशङ्कया ।
4670@2    तल्पे किं च मृगत्वचा विरचिते निद्राति भागैर्निजैरन्तःप्रेमभरालसां
प्रियतमामङ्गे दधानो हरः ॥ ४६७०॥

4671@1   आत्मैव तातस्य चतुर्भुजस्य जातश्चतुर्दोरुचितः स्मरोऽपि ।
4671@2    तच्चापयोः कर्णलते भ्रुवोर्ज्ये वंशत्वगंशौ चिपिटे किमस्याः ॥ ४६७१॥

4672@1   आत्मैव देवताः सर्वाः सर्वमात्मन्यवस्थितम् ।
4672@2    आत्मा हि जनयत्येषां कर्मयोगं शरीरिणाम् ॥ ४६७२॥

4673@1   आत्मैव भार इति तं त्वयि यो निधत्ते सोऽङ्गानि कानि कलयत्वलसः
प्रपत्तेः ।
4673@2    विश्वत्र सात्र सविलक्षणलक्षणाया विस्रम्भसम्पदियमेव समस्तमङ्गि
॥ ४६७३॥

4674@1   आत्मैव यदि नात्मानम् अहितेभ्यो निवारयेत् ।
4674@2    कोऽन्यो हितकरस्तस्माद् आत्मानं वारयिष्यति ॥ ४६७४॥

4675@1   आत्मैव ह्यात्मनः साक्षी गतिरात्मा तथात्मनः ।
4675@2    मावमंस्थाः स्वमात्मानं नृणां साक्षिणमुत्तमम् ॥ ४६७५॥

4676@1   आत्मैव ह्यात्मनो बन्धुरात्मैव रिपुरात्मनः ।
4676@2    आत्मैव चात्मनः साक्षी कृतस्याप्यकृतस्य च ॥ ४६७६॥

4677@1   अत्मोदयः परज्यानिर्द्वयं नीतिरितीयती ।
4677@2    तदूरीकृत्य कृतिभिर्वाचस्पत्यं प्रतीयते ॥ ४६७७॥

4678@1   आत्मोपकारचतुरा नरा न गणयन्ति गुरुकुलक्लेशम् ।
4678@2    वेधव्यथैव कियती श्रवसो ह्यवतंसभूषणीयस्य ॥ ४६७८॥

4679@1   आत्मोपमश्च भूतेषु यो वै भवति पूरुषः ।
4679@2    न्यस्तदण्डो जितक्रोधः स प्रेत्य सुखमेधते ॥ ४६७९॥

4680@1   आत्मौपम्येन यो वेत्ति दुर्जनं सत्यवादिनम् ।
4680@2    स एव वञ्च्यते तेन ब्राह्मणाश्छागतो यथा ॥ ४६८०॥

4681@1   आत्म्यौपम्येन सर्वत्र समं पश्यति योऽर्जुन ।
4681@2    सुखं वा यदि वा दुःखं स योगी परमो मतः ॥ ४६८१॥

4682@1   आददानः प्रतिदिनं कलाः सम्यङ् महीपतिः ।
4682@2    शुक्लपक्षे प्रविचरन् शशाङ्क इव वर्द्धते ॥ ४६८२॥

4683@1   आदरं राजसदसि धनेन लभते नरः ।
4683@2    सुभटः शत्रुसंग्रामे विक्रमेण यथा जयम् ॥ ४६८३॥

4684@1   आदरणीयगुणा सखि महता निहितासि तेन शिरसि त्वम् ।
4684@2    तव लाघवदोषोऽयं सौधपताकेव यच्चलसि ॥ ४६८४॥

4685@1   आदरेण यथा स्तौति धनवन्तं धनेच्छया ।
4685@2    तथा चेद् विश्वकर्तारं को न मुच्येत बन्धनात् ॥ ४६८५॥

4686@1   आदरेणार्जवेनैव शौर्याद् दानेन विद्यया ।
4686@2    प्रत्युत्थानाभिगमनैरानन्दस्मितभाषणैः ।
4686@3उपकारैः स्वाशयेन वशीकुर्याज्जगत् सदा ॥ ४६८६॥

4687@1   आ दर्शनात् प्रविष्टा सा मे सुरलोकसुन्दरी हृदयम् ।
4687@2    बाणेन मकरकेतोः कृतमार्गमवन्ध्यपातेन ॥ ४६८७॥

4688@1   आदर्शाय शशाङ्कमण्डलमिदं हर्म्याय हेमाचलं दीपाय द्युमणिं
महीमिव कथं नो भिक्षवे दत्तवान् ।
4688@2    दित्सापल्लवितप्रमोदसलिलव्याकीर्णनेत्राम्बुजो जानीमो भृगुनन्दनस्तदखिलं
न प्रायशो दृष्टवान् ॥ ४६८८॥

4689@1   आदातव्यं न दातव्यं प्रियं ब्रूयन् निरर्थकम् ।
4689@2    आशां कालवतीं कुर्यात् कालं विघ्नेन योजयेत् ॥ ४६८९॥

4690@1   आदातुं सकृदीक्षितेऽपि कुसुमे हस्ताग्रमालोहितं लाक्षारञ्जनवार्तयापि
सहसा रक्तं तलं पादयोः ।
4690@2    अङ्गानामनुलेपनस्मरणमप्यत्यन्तखेदावहं हन्ताधीरदृशः
किमन्यदलकामोदोऽपि भारायते ॥ ४६९०॥

4691@1   आदानं चैव तूणीरात् संधानं कर्षणं तथा ।
4691@2    क्षेपणं च त्वरायुक्तो बाणस्य कुरुते तु यः ।
4691@3नित्याभ्यासवशात् तस्य शीघ्रसंधानता भवेत् ॥ ४६९१॥

4692@1   आदानपानलेपैः काश्चिद् गरलोपतापहारिण्यः ।
4692@2    सदसि स्थितैव सिद्धौ- षधिवल्ली कापि जीवयति ॥ ४६९२॥

4693@1   आदानमप्रियकरं दानं च प्रियकारकम् ।
4693@2    अभीप्सितानामर्थानां काले युक्तं प्रशस्यते ॥ ४६९३॥

4694@1   आदाय करमाढ्येभ्यः कीकटेष्वपि वर्षसि ।
4694@2    प्रपीय वारि सिन्धुभ्यः स्थलेष्विव घनाघनः ॥ ४६९४॥

4695@1   आदाय चापमचलं कृत्वाहीनं गुणं विषमदृष्टिः ।
4695@2    यश्चित्रमच्युतशरो लक्ष्यमभाङ्क्षीन्नमस्तस्मै ॥ ४६९५॥

4696@1   आदाय दण्डं सकलासु दिक्षु योऽयं परिभ्राम्यति भानुभिक्षुः ।
4696@2    अब्धौ निमज्जन्निव तापसोऽयं संध्याभ्रकाषायमधत्त सायम् ॥ ४६९६॥

4697@1   आदाय धनमनल्पं ददानया सुभग तावकं वासः ।
4697@2    मुग्धा रजकगृहिण्या कृता दिनैः कतिपयैर्निःस्वा ॥ ४६९७॥

4698@1   आदाय पत्रं त्वरितं यदि श्वा दूर्वां नवां वा नवगोमयं वा ।
4698@2    प्रयाति यातुः परतस्तदानीं राजप्रसादं नियतं ब्रवीति ॥ ४६९८॥

4699@1   आदाय प्रतिपक्षकीर्तिनिवहान् ब्रह्माण्डमूषान्तरे निर्विघ्नं धमता
नितान्तमुदितैः स्वैरेव तेजोऽग्निभिः ।
4699@2    तत्तादृक्पुटपाकशोधितमिव प्राप्तं गुणोत्कर्षिणां पिण्डस्थं च
महत्तरं च भवता निःक्षारतारं यशः ॥ ४६९९॥

4700@1   आदाय मांसमखिलं स्तनवर्जमङ्गान् मां मुञ्च वागुरिक यामि कुरु
प्रसादम् ।
4700@2    सीदन्ति शष्पकवलग्रहणानभिज्ञा मन्मार्गवीक्षणपराः शिशवो मदीयाः
॥ ४७००॥

4701@1   आदाय वकुलगन्धान् अन्धीकुर्वन् पदे पदे भ्रमरान् ।
4701@2    अयमेति मन्दमन्दं कावेरीवारिपावनः पवनः ॥ ४७०१॥

4702@1   आदाय वारि परितः सरितां मुखेभ्यः किं तावदर्जितमनेन दुरर्णवेन ।
4702@2    क्षारीकृतं च वडवादहने हुतं च पातालकुक्षिकुहरे विनिवेशितं
च ॥ ४७०२॥

4703@1   आदाय वारि यत एव जहाति भूयस्तत्रैव यः स जलदः प्रथमो जडानाम् ।
4703@2    वान्तं प्रतीप्सति तदेव तदेव यस्तु स्रोतःपतिः स निरपत्रपसार्थवाहः
॥ ४७०३॥

4704@1   आदाय विप्रस्वमपि नाशयेद् राज्यघातिनः ।
4704@2    आदायास्थि दधीचेस्तु शक्रो दैत्यान् जघान हि ॥ ४७०४॥

4705@1   आदायादाय मुक्तास्तदनु शिखिधियादाय माणिक्यवर्गं धूमभ्रान्तिं वहन्त्यः
स्ववदनकमलामोदलुब्धालिवृन्दे ।
4705@2    पक्तुं भिल्ल्यः प्रवृत्ताः सरभसमसकृद् यद्द्विषत्पत्तनेषु ब्रूमः
किं कीर्तिपूरं धवलितवसुधं मल्लशाहस्य तस्य ॥ ४७०५॥

4706@1   आदायामृतपूर्णमर्कचषकं शोणारविन्दप्रभे पाणाविन्द्रवधूर्विलोक्य
च पुनस्तस्मिन् नभःश्यामिकाम् ।
4706@2    चिक्षेपोपरि कोपतः परिजनेऽसंशोध्य दत्ता सुधेत्येनं तं शशिनं
प्रशंसति जनस्तत्पाणिमुक्तार्जुनम् ॥ ४७०६॥

4707@1   आदावघटितं कार्यं मध्ये सुघटितं मम ।
4707@2    भूयो विघटितं भूयो भूयाद् घटयितुं प्रभुः ॥ ४७०७॥

4708@1   आदावङ्कुरितं पुनः प्रतिपदं पत्रावृतं त्वां मुदा
सौरभ्यस्फुरितप्रसूनकलितं दृष्ट्वाथ हृष्टोऽस्म्यहम् ।
4708@2    किं ब्रूमः फलिते त्वयि द्रुततरं हा हन्त किम्पाक हे भूयो व्याकुलयन्ति
कण्टकभराः सर्वत्र तत् किं ब्रुवे ॥ ४७०८॥

4709@1   आदावञ्जनपुञ्जलिप्तवपुषां श्वासानिलोल्लासित- प्रोत्सर्पद्विरहानलेन
च ततः संतापितानां दृशाम् ।
4709@2    सम्प्रत्येव निषेकमश्रुपयसा देवस्य चेतोभुवो भल्लीनामिव पानकर्म
कुरुते कामं कुरङ्गेक्षणा ॥ ४७०९॥

4710@1   आदावप्युपचारचाटुविनयालंकारशोभान्वितं मध्ये चापि
विचित्रवाक्यकुसुमैरभ्यर्चितं निष्फलैः ।
4710@2    पैशुन्याविनयावमानमलिनं बीभत्समन्ते च यद् दूरे
वोऽस्त्वकुलीनसंगतमसद्धर्मार्थमुत्पादितम् ॥ ४७१०॥

4711@1   आदावादिपितामहस्य नियमव्यापारपात्रे जलं पश्चात् पन्नगशायिनो भगवतः
पादोदकं पावनम् ।
4711@2    भूयः शम्भुजटाविभूषणमणिर्जह्नोर्महर्षेरियं कन्या कल्मषनाशिनी
भगवती भागीरथी दृश्यते ॥ ४७११॥

4712@1   आदावायुः परीक्षेत पश्चाल्लक्षणमुत्तमम् ।
4712@2    आयुर्हीननराणां च लक्षणैः किं प्रयोजनम् ॥ ४७१२॥

4713@1   आदावुत्सृज्य कार्याणि पश्चाच्च प्रार्थयन्ति ये ।
4713@2    ते लोके हास्यतां यान्ति पलाण्डुहरणादिव ॥ ४७१३॥

4714@1   आदावेव गजेन्द्रमौलिविलसद्दण्डा पताकावली पश्चाद्
वारणराजधोरणिरतिप्रोद्दामयोधाश्रिता ।
4714@2    उद्दण्डध्वजलाञ्छिताप्यथ घनीभूता रथानां ततिस्तत्पश्चात् तुरगावली
विजयते योधैः समं सर्वतः ॥ ४७१४॥

4715@1   आदावेव मनुष्येण वर्तितव्यं यथा क्षमम् ।
4715@2    यथा नातीतमर्थं वै पश्चात्तापेन युज्यते ॥ ४७१५॥

4716@1   आदिकवी चतुरास्यौ कमलजवल्मीकजौ वन्दे ।
4716@2    लोकश्लोकविधात्रोर्ययोर्भिदा लेशमात्रेण ॥ ४७१६॥

4717@1   आदितामजननाय देहिनाम् अन्ततां च दधतेऽनपायिने ।
4717@2    बिभ्रते भुवमधः सदाथ च ब्रह्मणोऽप्युपरि तिष्ठते नमः ॥ ४७१७॥

4718@1   आदितालो जयन्तः स्याच्छृङ्गाररससंयुतः ।
4718@2    रुद्रसंख्याक्षरपदैरायुर्वृद्धिकरः परः ।
4718@3एक एव लघुर्यस्मिन्न् आदितालः स कथ्यते ॥ ४७१८॥

4719@1   आदित्यचन्द्रहरिशंकरवासवाद्याः शक्ता न जेतुमतिदुःखकराणि यानि ।
4719@2    तानीन्द्रियाणि बलवन्ति सुदुर्जयानि ये निर्जयन्ति भुवने बलिनस्त एके ॥ ४७१९॥

4720@1   आदित्यचन्द्रावनिजज्ञजीवः शुक्रार्कपुत्रा अपि राहुकेतू ।
4720@2    कुर्वन्तु नित्यं धनधान्यसौष्ठ्यं दीर्घायुरारोग्यशुभान्यमी वः ॥ ४७२०॥

4721@1   आदित्यचन्द्रावनिलानलौ च द्यौर्भूमिरापो हृदयं यमश्च ।
4721@2    अहश्च रात्रिश्च उभे च सन्ध्ये धर्मश्च जानाति नरस्य वृत्तम्
॥ ४७२१॥

4722@1   आदित्यस्य गतागतैरहरहः संक्षीयते जीवितं
व्यापारैर्बहुकार्यभारगुरुभिः कालो न विज्ञायते ।
4722@2    दृष्ट्वा जन्मजराविपत्तिमरणं त्रासश्च नोत्पद्यते पीत्वा मोहमयीं
प्रमादमदिरामुन्मत्तभूतं जगत् ॥ ४७२२॥

4723@1   आदित्यस्य नमस्कारं ये कुर्वन्ति दिने दिने ।
4723@2    जन्मान्तरसहस्रेषु दारिद्र्यं नोपजायते ॥ ४७२३॥

4724@1   आदित्यस्योदयो गानं ताम्बूलं भारतीकथा ।
4724@2    इष्टा भार्या सुमित्रं च अपूर्वाणि दिने दिने ॥ ४७२४॥

4725@1   आदित्याः किं दशैते प्रलयभयकृतः स्वीकृताकाशदेशाः किं
वोल्कामण्डलानि त्रिभुवनदहनायोद्यतानीति भीतैः ।
4725@2    पायासुर्नारसिंहं वपुरमरगणैर्बिभ्रतः शार्ङ्गपाणेर्दृष्टा
दृप्तासुरोरस्तलदरणगलद्रक्तरक्ता नखा वः ॥ ४७२५॥

4726@1   आदित्यादपि नित्यदीप्तममृतप्रस्यन्दि चन्द्रादपि त्रैलोक्याभरणं मणेरपि
तमःकाषं हुताशादपि ।
4726@2    विश्वालोकि विलोचनादपि परब्रह्मस्वरूपादपि स्वान्तानन्दनमस्तु धाम
जगतस्तोषाय सारस्वतम् ॥ ४७२६॥

4727@1   आदित्यादिग्रहाः सर्वे नक्षत्राणि च राशयः ।
4727@2    आयुः कुर्वन्तु ते नित्यं यस्यैषा जन्मपत्रिका ॥ ४७२७॥

4728@1   आदित्याद्या ग्रहाः सर्वे यथा तुष्यन्ति दानतः ।
4728@2    सर्वस्वेऽपि न तुष्येत जामाता दशमो ग्रहः ॥ ४७२८॥

4728A@1   आदित्याय तमः सृष्टं मेघाय ग्रीष्मशोषणम् ।
4728A@2    मार्गश्रमस्तु वृक्षाय दुःखिनस्तूपकारिणे ॥

4729@1   आदित्योऽयं स्थितो मूढाः स्नेहं कुरुत मा भयम् ।
4729@2    बहुरूपो मुहूर्तश्च जीवेतापि कदाचन ॥ ४७२९॥

4730@1   आदिमत्स्यः स जयताद् यः श्वासोच्छ्वासितैर्जलैः ।
4730@2    गगने विदधेऽम्भोधिं गगनं च महोदधौ ॥ ४७३०॥

4731@1   आदिमध्यनिधनेषु सौहृदं सज्जने भवति नेतरे जने ।
4731@2    छेदतापननिघर्षताडनैर्नान्यभावमुपयाति काञ्चनम् ॥ ४७३१॥

4732@1   आदिमध्यान्तरहितं दशाहीनं पुरातनम् ।
4732@2    अद्वितीयमहं वन्दे मद्वस्त्रसदृशं हरिम् ॥ ४७३२॥

4733@1   आदिमध्यावसाने च नैव गच्छति विक्रियाम् ।
4733@2    अत एव कुलीनानां नृपाः कुर्वन्ति संग्रहम् ॥ ४७३३॥

4734@1   आदिराजयशोबिम्बम् आदर्शं प्राप्य वाङ्मयम् ।
4734@2    तेषामसंनिधानेऽपि न स्वयं पश्य नश्यति ॥ ४७३४॥

4735@1   आदीप्तवह्निसदृशैर्मरुतावधूतैः सर्वत्र किंशुकवनैः कुसुमावनम्रैः ।
4735@2    सद्यो वसन्तसमयेन समागतेयं रक्तांशुका नववधूरिव भाति भूमिः
॥ ४७३५॥

4736@1   आदीर्घेण चलेन वक्रगतिना तेजस्विना योगिना नीलाब्जद्युतिनाहिना वरमहं
दृश्यो न तच्चक्षुषा ।
4736@2    दष्टे सन्ति चिकित्सका दिशि दिशि प्रायेण धर्मार्थिनो
मुग्धाक्षीक्षणवीक्षितस्य नहि मे वैद्यो न चाप्यौषधम् ॥ ४७३६॥

4737@1   आदूरात् प्रतिपान्थमाहितदृशः प्रत्याशयोन्मीलति ध्वान्ते स्वान्तमहर्व्ययेऽपि
न परावृत्तं कुरङ्गीदृशः ।
4737@2    तस्या निःसहबाहुवल्लिविगलद्धम्मिल्लवद् भङ्गुर- ग्रीवं दीर्घमजीववत्
प्रियसखीवर्गेण नीतं वपुः ॥ ४७३७॥

4738@1   आदृतकुपितभवानी- कृतकरमालादिबन्धनव्यसनः ।
4738@2    केलिकलाकलहादौ देवो वः शंकरः पायात् ॥ ४७३८॥

4739@1   आदृता नखपदैः परिरम्भाश्चुम्बितानि घनदन्तनिपातैः ।
4739@2    सौकुमार्यगुणसंभृतकीर्तिर्वाम एव सुरतेष्वपि कामः ॥ ४७३९॥

4740@1   आ दृष्टिप्रसरात् प्रियस्य पदवीमुद्वीक्ष्य निर्विण्णया विश्रान्तेषु
पथिष्वहःपरिणतौ ध्वान्ते समुत्सर्पति ।
4740@2    गत्वैकं सशुचा गृहं प्रति पदं पान्थस्त्रियास्मिन् क्षणे मा भूदागत
इत्यमन्दवलितग्रीवं पुनर्वीक्षितम् ॥ ४७४०॥

4741@1   आदेयस्य प्रदेयस्य कर्तव्यस्य च कर्मणः ।
4741@2    क्षिप्रमक्रियमाणस्य कालः पिबति तद्रसम् ॥ ४७४१॥

4742@1   आदेहदाहं कुसुमायुधस्य विधाय सौन्दर्यकथादरिद्रम् ।
4742@2    त्वदङ्गशिल्पात् पुनरीश्वरेण चिरेण जाने जगदन्वकम्पि ॥ ४७४२॥

4743@1   आदौ कुलं परीक्षेत ततो विद्यां ततो वयः ।
4743@2    शीलं धनं ततो रूपं देशं पश्चात् विवाहयेत् ॥ ४७४३॥

4744@1   आदौ गृहीतपाणिः पश्चादारूढजघनकटिभागा ।
4744@2    नखमुखलालनसुखदा सा किं रामास्ति नैव भोः पामा ॥ ४७४४॥

4745@1   आदौ चित्ते ततः काये सतां संजायते जरा ।
4745@2    असतां च पुनः काये नैव चित्ते कदाचन ॥ ४७४५॥

4746@1   आदौ छायातिदीर्घापि प्राच्यामल्पतरा ततः ।
4746@2    तथा मैत्र्यसतामादौ दीर्घाप्यल्पतरा भवेत् ॥ ४७४६॥

4747@1   आदौ तद्धितकृत् स्नेहं कार्यं स्नेहमनन्तरम् ।
4747@2    कृत्वा सधर्मवादं च मध्यस्थः साधयेद्धितम् ॥ ४७४७॥

4748@1   आदौ तन्व्यो बृहन्मध्या विस्तारिण्यः पदे पदे ।
4748@2    यायिन्यो न निवर्तन्ते सतां मैत्र्यः सरित्समाः ॥ ४७४८॥

4749@1   आदौ तातो वरं पश्येत् ततो वित्तं ततः कुलम् ।
4749@2    यदि कश्चिद् वरे दोषः किं धनेन कुलेन किम् ॥ ४७४९॥

4750@1   आदौ तावद् व्यापारस्था यमवरुणधनदसदृशा भवन्त्यतिगर्विता मानोन्मत्ता
दर्पोत्सिक्ताः परिभवहरणनिरता भवन्त्यतिदारुणाः ।
4750@2    भ्रष्टास्तेभ्यो व्यापारेभ्यो हतिनिगडनियतचरणास्तथा लगुडार्दिता लम्बैः
कूर्चैर्दीनैर्वक्त्रैर्मुनय इव शमदमरता भवन्त्यतिभद्रकाः ॥ ४७५०॥

4751@1   आदौ तु मन्दमन्दानि मध्ये समरसानि च ।
4751@2    अन्ते स्नेहायमानानि संगतान्युत्तमैः सह ॥ ४७५१॥

4752@1   आदौ तु रमणीयानि मध्ये तु विरसानि च ।
4752@2    अन्ते वैरायमाणानि संगतानि खलैः सह ॥ ४७५२॥

4753@1   आदौ दर्शयति नतिं यान्ती यान्ती समुन्नतिं धत्ते ।
4753@2    अनुकूलापि वराही चिरेण तुच्छं फलं धत्ते ॥ ४७५३॥

4754@1   आदौ धर्मे प्रमाणं विविधविधिभिदाशेषतां च प्रयुक्तिं
पौर्वापर्याधिकारौ तदनु बहुविधं चातिदेशं तथोहम् ।
4754@2    बाधं तन्त्रं प्रसङ्गं नयमनयशतैः सम्यगालोचयद्भ्यो भिन्ना
मीमांसकेभ्यो विदधति भुवि के सादरं वेदरक्षाम् ॥ ४७५४॥

4755@1   आदौ नमस्कृतिः पश्चाद् आशंसावचनानि च ।
4755@2    सुभाषितप्रशंसा च कविकाव्यस्तुतिस्ततः ॥ ४७५५॥

4756@1   आदौ नम्रस्ततस्स्तब्धः कार्यकाले च निष्ठुरः ।
4756@2    कृते कार्ये पुनर्नम्रः शिश्नतुल्यो वणिग्जनः ॥ ४७५६॥

4757@1   आदौ नम्राः पुनर्वक्राः स्वीयकार्येषु तत्पराः ।
4757@2    कार्यान्ते च पुनर्वक्राः काण्वास्तु प्राणघातकाः ॥ ४७५७॥

4758@1   आदौ न वाप्रणयिनां प्रणयो विधेयो दत्तोऽथवा प्रतिदिनं परिपोषणीयः ।
4758@2    उत्क्षिप्य यत् क्षिपति तत् प्रकरोति लज्जां भूमौ स्थितस्य पतनाद् भयमेव
नास्ति ॥ ४७५८॥

4759@1   आदौ नेच्छति नोज्झति स्मरकथां व्रीडाविमिश्रालसा मध्ये
ह्रीपरिवर्जिताभ्युपरमे लज्जाविनम्रानना ।
4759@2    भावैर्नैकविधैः करोत्यभिनयं भूयश्च या सादरा बुद्ध्वा पुंप्रकृतिं
यानुचरति ग्लानेतरैश्चेष्टितैः ॥ ४७५९॥

4760@1   आदौ पत्रविचित्रितः पुनरसौ मुग्धप्रसूनाङ्कितः पश्चात् स्निग्धफलोद्गमे
घनरसैः सिक्तो मया सर्वतः ।
4760@2    दानोन्मत्तदुरन्तवारणकटीसंघट्टनैः केवलं सोऽयं घूर्णित एव
दैववशतो माकन्दभूमीरुहः ॥ ४७६०॥

4761@1   आदौ प्रेमकषायिता हरमुखव्यापारलोला शनैर्व्रीडाभारविधूर्णिता मुकुलिता
धूमोद्गमव्याजतः ।
4761@2    पत्युः संमिलिता दृशा सरभसव्यावर्तनव्याकुला पार्वत्याः
परिणीतिमङ्गलविधौ दृष्टिः शिवायास्तु वः ॥ ४७६१॥

4762@1   आदौ बुध्येत पणितः पणमानश्च कारणम् ।
4762@2    ततो वितर्क्योभयतो मतः श्रेयस्ततो व्रजेत् ॥ ४७६२॥

4763@1   आदौ मज्जनचीरहारतिलकं नेत्राञ्जनं कुण्डलं
नासामौक्तिकमालतीविकरणं झंकारकं नूपुरम् ।
4763@2    अङ्गे चन्दनचर्चितं मणिगणः क्षुद्रावलिर्घण्टिका ताम्बूलं करकङ्कणं
चतुरता श‍ृङ्गारकाः षोडश ॥ ४७६३॥

4764@1   आदौ माता गुरोः पत्नी ब्रह्मणी राजपत्निका ।
4764@2    धेनुर्धात्री तथा पृथ्वी सप्तैता मातरः स्मृताः ॥ ४७६४॥

4765@1   आदौ मानपरिग्रहेण गुरुणा दूरं समारोपिता पश्चात्तापभरेण तानवकृता
नीता परं लाघवम् ।
4765@2    उत्सङ्गान्तरवर्तिनामनुगमात् सम्पीडिता गामिमां सर्वाङ्गप्रणयप्रियामिव
तरुच्छाया समालम्बते ॥ ४७६५॥

4766@1   आदौ यादोनिवासोक्तिः पारावारवरोक्तयः ।
4766@2    क्षीरनीरनिधेरुक्तिर्नद्युक्तिर्जाह्नव्युक्तयः ॥ ४७६६॥

4767@1   आदौ रक्तं पुना रक्तं मध्य उज्ज्वलभास्वरम् ।
4767@2    दुर्निरीक्ष्यप्रभावं तं दृश्यं द्रष्टारमाश्रये ॥ ४७६७॥

4768@1   आदौ राजेत्यधीराक्षि पार्थिवः कोऽपि गीयते ।
4768@2    सनातनश्च नैवासौ राजा नापि सनातनः ॥ ४७६८॥

4769@1   आदौ रूपविनाशिनी कृशकरी कामस्य विध्वंसिनी प्रज्ञामान्द्यकरी
तपःक्षयकरी धर्मस्य निर्मूलिनी ।
4769@2    पुत्रभ्रातृकलत्रभेदनकरी लज्जाङ्कुरच्छेदिनी सा मां पीडति
सर्वदोषजननी प्राणापहन्त्री क्षुधा ॥ ४७६९॥

4770@1   आदौ रूपविनाशिनी कृशकरी कामाङ्कुरच्छेदिनी पुत्रामित्रकलत्रभेदनकरी
गर्वाङ्कुरच्छेदिनी ।
4770@2    कामं मन्दकरी तपःक्षयकरी धर्मस्य निर्मूलनी सा मां सम्प्रति
सर्वरोगजननी प्राणापहन्त्री क्षुधा ॥ ४७७०॥

4771@1   आदौ लज्जयति कृतं मध्ये परिभवति रिक्तमवसाने ।
4771@2    खलसंगतस्य कथयत यदि सुस्थितमस्ति किंचिदपि ॥ ४७७१॥

4772@1   आदौ वरं निर्धनत्वं धनिकत्वमनन्तरम् ।
4772@2    तथादौ पादगमनं यानगत्वमनन्तरम् ।
4772@3सुखाय कल्पते नित्यं दुःखाय विपरीतकम् ॥ ४७७२॥

4773@1   आदौ वितत्य चरणौ विनमय्य कण्ठम् उत्थाप्य वक्त्रमभिहत्य मुहुश्च
वत्साः ।
4773@2    मात्रा विवर्तितमुखं मुखलिह्यमान- पश्चार्धसुस्थमनसः स्तनमुत्पिबन्ति
॥ ४७७३॥

4774@1   आदौ विस्मयनिस्तरङ्गमनु च प्रेङ्खोलितं साध्वसैर्व्रीडानम्रमथ
क्षणं प्रविकसत्तारं दिदृक्षारसैः ।
4774@2    आकृष्टं सहजाभिजात्यकलनात् प्रेम्णा पुरह् प्रेरितं चक्षुर्भूरि
कथंकथंचिदगमत् प्रेयांसमेणीदृशः ॥ ४७७४॥

4775@1   आदौ वेश्या पुनर्दासी पश्चाद् भवति कुट्टिनी ।
4775@2    सर्वोपायपरिक्षीणा वृद्धा नारी पतिव्रता ॥ ४७७५॥

4776@1   आदौ हालाहलहुतभुजा दत्तहस्तावलम्बो बाल्ये शंभोर्निटिलमहसा
बद्धमैत्रीनिरूढः ।
4776@2    प्रौढो राहोरपि मुखविषेणान्तरङ्गीकृतो यः सोऽयं चन्द्रस्तपति
किरणैर्मामिति प्राप्तमेतम् ॥ ४७७६॥

4777@1   आद्यः कोपस्तदनु मदनस्त्वद्वियोगस्तृतीयः शान्त्यै दूतीवचनमपरः
पञ्चमः शीतभानुः ।
4777@2    इत्थं बाला निरवधि परं त्वां फलं प्रार्थयन्ती हा हा
पञ्चज्वलनमधुना सेवते योगिनीव ॥ ४७७७॥

4778@1   आद्यः प्रवेशसमयः स कलेर्युगस्य प्राप्तस्तिरस्कृतबहूदकहंससार्थः ।
4778@2    आहूय सादरतया तपसोऽन्ति मेऽह्नि काणो द्विजः प्रतिगृहं बत यत्र
पूज्यः ॥ ४७७८॥

4779@1   आद्यकालिकया बुद्ध्या दूरे श्व इति निर्भयाः ।
4779@2    सर्वभक्षा न पश्यन्ति कर्मभूमिं विचेतसः ॥ ४७७९॥

4780@1   आद्यन्तौ च तदाद्यन्तौ तदाद्यन्तौ च मध्यमौ ।
4780@2    वह्नीन्दुवायुवरुणपुत्रौ पितृसमप्रभौ ॥ ४७८०॥

4781@1   आद्याद्यस्य गुणं तेषाम् अवाप्नोति परः परः ।
4781@2    यो यो यावतिथश्चैषां स स तावद् गुणः स्मृतः ॥ ४७८१॥

4782@1   आद्यूनस्तमसां चकोररमणीरागाब्धिमन्थाचलो जीवातुर्जलजस्य
वासवदिशाशैलेन्द्रचूडामणिः ।
4782@2    आदेष्टा श्रुतिकर्मणां कुमुदिनीशोकाग्निपूर्णाहुतिर्देवः सोमरसायनं
विजयते विश्वस्य बीजं रविः ॥ ४७८२॥

4783@1   आद्ये जग्मुषि ताम्रचूडरटिते श्रोत्रं प्रबुद्धा जवात् किंचिद्
वासवदिङ्मुखं प्रविकसद् दृष्ट्वा गवाक्षाध्वना ।
4783@2    संत्रासेन समीरिता प्रियतमप्रेम्णा च रुद्धा शनैरुत्थानोपनिवेशनानि
कुरुते तल्पे मुहुः पांसुला ॥ ४७८३॥

4784@1   आद्येन हीना जलधावदृश्यं मध्येन हीनं भुवि वर्णनीयम् ।
4784@2    अन्तेन हीनं ध्वनते शरीरं हेमाभिधः स श्रियमातनोतु ॥ ४७८४॥

4785@1   आद्ये बद्धा विरहदिवसे या शिखा दाम हित्वा शापस्यान्ते विगलितशुचा या
मयोद्वेष्टनीया ।
4785@2    स्पर्शक्लिष्टामयमितनखेनासकृत् सारयन्तीं गण्डाभोगात्
कठिनविषयामेकवेणीं करेण ॥ ४७८५॥

4786@1   आद्ये यामे तु शङ्खः स्यान् महाशङ्खो द्वितीयके ।
4786@2    पद्मस्तृतीयके यामे महापद्मश्चतुर्थके ॥ ४७८६॥

4787@1   आद्यैर्मद्विहितैः पद्यैः कियद्भिरपरैरपि ।
4787@2    युता पद्धतिरेषास्तु सज्जनानन्ददायिनी ॥ ४७८७॥

4788@1   आद्योऽध्रुवस्ततो मण्ठः प्रतिमण्ठो निसारुकः ।
4788@2    अडतालस्ततो राग एकताली च संमता ॥ ४७८८॥

4789@1   आद्योऽन्तस्थोऽप्यनन्तं दिशति फलमसावद्वितीयं द्वितीयस्तार्तीयीकः
पवर्गप्रकृतिरपि बलेनापवर्गं प्रसूते ।
4789@2    तुर्यश्चातुर्यभाजां विसृजति चतुरः श्रोत्रपान्थः पुमर्थान् राम
त्वन्नामवर्णा जगति कतिपयं कौतुकं तन्वते न ॥ ४७८९॥

4790@1   आ द्वीपात् परतोऽप्यमी नृपतयः सर्वे समभ्यागताः कन्येयं
कलधौतकोमलरुचिः कीर्तेश्च लाभः परः ।
4790@2    नाकृष्टं न च टङ्कितं न नमितं नोत्थापितं स्थानतः केनापीदमहो
महद् धनुरिदं निर्वीरमुर्वीतलम् ॥ ४७९०॥

4791@1   आधत्ते दनुसूनुसूदनभुजाकेयूरवज्राङ्कुर-
व्यूहोल्लेखपदावलीवलिमयैरङ्गैर्मुदं मन्दरः ।
4791@2    आधारीकृतकूर्मपृष्ठकषणप्रक्षीणमूलोऽधुना जानीमः परतः
पयोधिमथनादुच्चैस्तरोऽयं गिरिः ॥ ४७९१॥

4792@1   आधर्मिकः कदर्यो गुणविमुखः परुषवागनेकमतिः ।
4792@2    भुङ्क्ते सम्पदमीदृग् ब्रूत नृकारः किमस्ति दैवं वा ॥ ४७९२॥

4793@1   आधातुं विनयं निरागसि नरे कुप्यन्तु नामेश्वरास्तेन स्वाशयशुद्धिरेव
सुकरा प्रायः प्रभूणां पुरः ।
4793@2    मिथ्यामानिनि मन्यसे यदि तदा नित्यं मनोवर्तिनी ध्याता तामरसाक्षि
चित्रपटके का वा त्वदन्या मया ॥ ४७९३॥

4794@1   आधातुर्भुवनं तदेतदखिलं चक्षुष्मदाकीटकाद् दिव्यं
चक्षुरनन्यलभ्यमुभयत्रास्ते परं दुःसहम् ।
4794@2    फाले भूतपतेर्मनोभवमुखक्षुद्रक्षयोज्जागरं बाणे च
प्रतिराजदर्पदलनं बल्लालपृथ्वीपतेः ॥ ४७९४॥

4795@1   आधाय कोमलकराम्बुजकेलिनालीम् आलीसमाजमधिकृत्य समालपन्ती ।
4795@2    मन्दस्मितेन मयि साचिविलोकितेन चेतश्चकोरनयना चुलुकीचकार ॥ ४७९५॥

4796@1   आधाय दुग्धकलशे मन्थानं श्रान्तदोर्लता गोपी ।
4796@2    अप्राप्तपारिजाता दैवे दोषं निवेशयति ॥ ४७९६॥

4797@1   आधाय द्रुतमाकृतेरुपशमाद् विश्वासनं संनिधौ एकैकं शफरं
बकोटकपटाचार्यो जिघृक्षन् मुहुः ।
4797@2    औदासीन्यनिवेदनाय निदधद् दिक्षु क्षणं चक्षुषी चञ्च्वा किञ्च
परामृशन् वपुरयं गाम्भीर्यमभ्यस्यति ॥ ४७९७॥

4798@1   आधाय मूर्धनि वृथैव भरं महान्तं मूर्खा निमज्जथ कथं
भवसागरेऽस्मिन् ।
4798@2    विन्यस्य भारमखिलं पदयोर्जनन्या विस्रब्धमुत्तरत पल्वलतुल्यमेनम्
॥ ४७९८॥

4799@1   आधारः कन्दमित्युक्तं स्वाधिष्ठानं च जन्मभूः ।
4799@2    नाभिस्तु मणिपूराख्यं हृदयं विद्ध्यनाहतम् ॥ ४७९९॥

4800@1   आधारजन्मभूतानि हृत्कण्ठस्तालुनासिके ।
4800@2    भ्रूमध्ये मस्तकद्वारं दशस्थानेषु धारणा ॥ ४८००॥

4801@1   आधाराय धरावकाशविधयेऽप्याकाशमालोकने
भास्वानात्ममहत्त्वसाधनविधावन्ये गुणाः केचन ।
4801@2    इत्यस्मिन्नुपकारकारिणि सदा वर्गे परं दुस्त्यजे दैन्यव्रीडकलङ्कमुज्झतु
कथं चेतो महाचेतसाम् ॥ ४८०१॥

4802@1   आधारे हृदये शिखापरिसरे संधाय मेधामयि त्रेधा
बीजतनूमनूनकरुणापीयूषकल्लोलिनीम् ।
4802@2    त्वां मातर्जपतो निरङ्कुशनिजाद्वैतामृतास्वादन- प्रज्ञाम्भश्चुलुकैः
स्फुरन्तु पुलकैरङ्गानि तुङ्गानि मे ॥ ४८०२॥

4803@1   आधिक्यादधरसुधा स्खलेदिति प्राप्तशङ्कया विधिना ।
4803@2    रचितं तदुपष्टम्भे चिबुकं पाटीरमादधता ॥ ४८०३॥

4804@1   आधिक्षामां विरहशयने संनिकीर्णैकपार्श्वां प्राचीमूले तनुमिव
कलामात्रशेषां हिमांशोः ।
4804@2    नीता रात्रिः क्षण इव मया सार्धमिच्छारतैर्या
तामेवोष्णैर्विरहमहतीमश्रुभिर्यापयन्तीम् ॥ ४८०४॥

4805@1   आधिव्याधिपरीताय अद्य श्वो वा विनाशिने ।
4805@2    को हि नाम शरीराय धर्मापेतं समाचरेत् ॥ ४८०५॥

4806@1   आधिव्याधिशतैर्वयस्यतितरामारोग्यमुन्मूल्यते लक्ष्मीर्यत्र पतत्रिवच्च
विवृतद्वारा इव व्यापदः ।
4806@2    जातं जातमवश्यमाशु विवशं मृत्युः करोत्यात्मसात् तत् किं नाम
निरङ्कुशेन विधिना यन् निर्मितं सुस्थिरम् ॥ ४८०६॥

4807@1   आधूतकेसरो हस्ती तीक्ष्णश‍ृङ्गस्तुरङ्गमः ।
4807@2    गुरुसारोऽयमेरण्डो निःसारः खदिरद्रुमः ॥ ४८०७॥

4808@1   आधूतसस्वेदकरोत्पलायाः स्मितावगूढप्रतिकूलवाचः ।
4808@2    प्रियो विहायाधरमायताक्ष्याः पपौ चिराय प्रतिषेधमेव ॥ ४८०८॥

4809@1   आ धूमाद् विनिवर्तन्ते सुहृदो बान्धवैः सह ।
4809@2    येन तत् सह गन्तव्यं तत् कर्म सुकृतं कुरु ॥ ४८०९॥

4810@1   आधोरणाङ्कुशभयात् करिकुम्भयुग्मं जातं पयोधरयुगं
हृदयेऽङ्गनानाम् ।
4810@2    तत्रापि वल्लभनखक्षतभेदभिन्नं नैवान्यथा भवति यल्लिखितं
विधात्रा ॥ ४८१०॥

4811@1   आधोरणानां गजसंनिपाते शिरांसि चक्रैर्निशितैः क्षुराग्रैः ।
4811@2    हृतान्यपि श्येननखाग्रकोटि- व्यासक्तकेशानि चिरेण पेतुः ॥ ४८११॥

4812@1   आध्मातोद्धतदाववह्निसुहृदः कीर्णोष्णरेणूत्कराः
संतप्ताध्वगमुक्तखेदविषमश्वासोष्मसंवादिनः ।
4812@2    तृष्णार्ताजगरायतास्यकुहरक्षिप्रप्रवेशोत्क् अटाः भ्रूभङ्गैरिव
तर्जयन्ति पवनाः प्लुष्टस्थलीकज्जलैः ॥ ४८१२॥

4813@1   आननं मृगशावाक्ष्या वीक्ष्य लोलालकावृतम् ।
4813@2    भ्रमद्भ्रमरसंभारं स्मरामि सरसीरुहम् ॥ ४८१३॥

4814@1   आननर्त पुरा शंभुर्गोविन्दो रासकृत्तथा ।
4814@2    ब्रह्मा पशुत्वमापन्नः स्त्रीभिः को न विडम्बितः ॥ ४८१४॥

4815@1   आननस्य मम चेदनौचिती निर्दयं दशनदंशदायिनः ।
4815@2    शोध्यते सुदति वैरमस्य तत् किं त्वया वद विदश्य नाधरम् ॥ ४८१५॥

4816@1   आननानि हरिणीनयनानाम् अद्भुतानि च समीक्ष्य जगत्याम् ।
4816@2    लज्जयेव घनमण्डललीनो मन्दमन्दमहहेन्दुरुदेति ॥ ४८१६॥

4817@1   आननेन्दुशशलक्ष्म कपोले सादरं विरचितं तिलकं यत् ।
4817@2    तत्प्रिये विरचितावधिभङ्गे धौतमीक्षणजलैस्तरलाक्ष्याः ॥ ४८१७॥

4818@1   आननैर्विचकसे हृषिताभिर्वल्लभानभि तनूभिरभावि ।
4818@2    आर्द्रतां हृदयमाप च रोषो लोलति स्म वचनेषु वधूनाम् ॥ ४८१८॥

4819@1   आनन्दं कुमुदादीनाम् इन्दुः कन्दलयन्नयम् ।
4819@2    लङ्घयत्यम्बराभोगं हनूमानिव सागरम् ॥ ४८१९॥

4820@1   आनन्दं कृतमेव कैरवकुलं प्रोल्लासितो वारिधिः संतापं तपनोपलस्य
शमितः कान्त्या दिशोऽलंकृताः ।
4820@2    एतेनाभ्युदयेन चन्द्र भवता त्रैलोक्यमाप्यायितं कैवल्यं कमलस्य
दैवघटितं नात्रापि निन्द्यो भवान् ॥ ४८२०॥

4821@1   आनन्दं दधति मुखे करोदकेन श्यामाया दयिततमेन सिच्यमाने ।
4821@2    ईर्ष्यन्त्या वदनमसिक्तमप्यनल्प- स्वेदाम्बुस्नपितमजायतेतरस्याः ॥ ४८२१॥

4822@1   आनन्दं विदुषां तनोति तनुते कर्णज्वरं विद्विषां
श्रीमानादिवराहपादसरसीजन्म प्रणामं मुहुः ।
4822@2    सद्बन्धुर्गुणसिन्धुरन्धलगुडो धर्मस्य वर्त्मावनेः
श्रीमल्लक्ष्मणसेनदक्षिणभुजादण्डोऽपि दण्डे कटुः ॥ ४८२२॥

4823@1   आनन्दं सदनं सुताश्च सुधियः कान्ता न दुर्भाषिणी सन्मित्रं सुधनं
स्वयोषिति रतिश्चाज्ञापराः सेवकाः ।
4823@2    आतिथ्यं शिवपूजनं प्रतिदिनं मिष्टान्नपानं गृहे साधोः सङ्गमुपासते
च सततं धन्यो गृहस्थाश्रमः ॥ ४८२३॥

4824@1   आनन्दकन्दमकरन्दकरम्बितानि पङ्केरुहाणि परिहृत्य समागतस्त्वम् ।
4824@2    सौरभ्यसारि सहकारि तथा विधेयं येनोपहासविषयो न भवेद् द्विरेफः
॥ ४८२४॥

4825@1   आनन्दकन्दमखिलश्रुतिसारमेकम् अध्यात्मदीपमतिदुस्तरमञ्जनाभम् ।
4825@2    आकृष्य सान्द्रकुचयोः परिरभ्य कामं सम्प्राप्य गोपवनिता बत
पुण्यपुञ्जाः ॥ ४८२५॥

4826@1   आनन्दकारि मदनज्वरदर्पहारि पीयूषपङ्कपरिहासरसानुकारि ।
4826@2    प्रेमप्रसारि परमाभ्युदयानुकारि वामभ्रुवां हरति किं न मनो विकारि
॥ ४८२६॥

4827@1   आनन्द क्वचिदञ्च मुञ्च हृदयं चातुर्य धैर्य त्वया स्थेयं
क्वेति विचार्यतां रसिकते निर्याहि पर्याकुला ।
4827@2    रक्ताम्भोजपरीतषट्पदनदत्पक्षोपमानक्षम-
क्षुभ्यत्पक्ष्मचलाचलेक्षणयुगं पश्यामि तस्या मुखम् ॥ ४८२७॥

4828@1   आनन्दजः शोकजमश्रु बाष्पस्तयोरशीतं शिशिरो बिभेद ।
4828@2    गङ्गासरय्वोर्जलमुष्णतप्तं हिमाद्रिनिस्यन्द इवावतीर्णः ॥ ४८२८॥

4829@1   आनन्दताण्डवपुरे द्रविडस्य गेहे चित्रं वसिष्ठवनितासममाज्यपात्रम् ।
4829@2    विद्युल्लतेव परिनृत्यति तत्र दर्वी धारां विलोकयति योगबलेन सिद्धः
॥ ४८२९॥

4830@1   आनन्दधामनि चिदेकरसेऽद्वितीये तस्मिन् पदेऽस्तु मम चित्तमगोचरेऽपि ।
4830@2    यत् सद्व्रजस्थितिजुषां सुहृदां कुमारा- दीनामधीनमिव गोचरतामुपैति
॥ ४८३०॥

4831@1   आनन्दबाष्परोमाञ्चौ यस्य स्वेच्छावशंवदौ ।
4831@2    किं तस्य साधनैरन्यैः किंकराः सर्वपार्थिवाः ॥ ४८३१॥

4832@1   आनन्दममन्दमिमं कुवलयदललोचने ददासि त्वम् ।
4832@2    विरहस्त्वयैव जनितस्तापयतितरां शरीरं मे ॥ ४८३२॥

4833@1   आनन्दमात्रमकरन्दमनन्तगन्धं योगीन्द्रसुस्थिरमिलिन्दमपास्तबन्धम् ।
4833@2    वेदान्तसूर्यकिरणैकविकासशीलं हेरम्बपादशरदम्बुजमानतोऽस्मि ॥ ४८३३॥

4834@1   आनन्दमादधतमायतलोचनानाम् आनीलमावलितकन्धरमात्तवंशम् ।
4834@2    आपादमा मुकुटमाकलितामृतौघम् आकारमाकलयताममुमन्तरं नः ॥ ४८३४॥

4835@1   आनन्दमिश्रमदनज्वरदीपनानि गाढानुरागरसवन्ति तदा तदा च ।
4835@2    स्नेहाङ्कनानि मम मुग्धदृशश्च कण्ठे कष्टं स्मरामि तव तानि
गतागतानि ॥ ४८३५॥

4836@1   आनन्दमुग्धनयनां श्रियमङ्कभित्तौ बिभ्रत् पुनातु भवतो भगवान्
नृसिंहः ।
4836@2    यस्यावलोकनविलासवशादिवासीद् उत्सन्नलाञ्छनमृगः कमलामुखेन्दुः
॥ ४८३६॥

4837@1   आनन्दमृगदावाग्निः शीलशाखिमदद्विपः ।
4837@2    ज्ञानदीपमहावायुरयं खलसमागमः ॥ ४८३७॥

4838@1   आनन्दयति कोऽत्यर्थं सज्जनानेव भूतले ।
4838@2    प्रबोधयति पद्मानि तमांसि च निहन्ति कः ॥ ४८३८॥

4839@1   आनन्दयति सत्त्वानि यो हि मङ्गलमञ्जुवाक् ।
4839@2    निन्दामेष्यति लोके सः परवाक्यनिगूहकः ॥ ४८३९॥

4840@1   आनन्दयन्तमरविन्दवनानि धूपैरुद्वेजयन्तमसकृन्नवकैरवाणि ।
4840@2    प्रक्षालयन्तमभितो भुवनानि धाम्ना भास्वन्तमन्तकमहं विपदां भजामि
॥ ४८४०॥

4841@1   आनन्दयन्ति मदयन्ति विषादयन्ति यूनां मनांसि तव यानि विलोकनानि ।
4841@2    किं मन्त्रमावहसि तादृशमौषधं वा किं वा कृशोदरि दृशोरियमेव
रीतिः ॥ ४८४१॥

4842@1   आनन्दयन्ति युक्त्या ताः सेविता घ्नन्ति चान्यथा ।
4842@2    दुर्विज्ञेयाः प्रकृत्यैव तस्माद् वेश्या विषोपमाः ॥ ४८४२॥

4843@1   आनन्दसिन्धुरतिचापलशालिचित्त- संदाननैकसदनं क्षणमप्यमुक्ता ।
4843@2    या सर्वदैव भवता तदुदन्तचिन्ता तान्तिं तनोति तव सम्प्रति धिग्धिगस्मान्
॥ ४८४३॥

4844@1   आनन्दसुन्दरपुरन्दरमुक्तमाल्यं मौलौ हठेन निहितं महिषासुरस्य ।
4844@2    पादाम्बुजं भवतु मे विजयाय मञ्जु- मञ्जीरशिञ्जितमनोहरमम्बिकायाः
॥ ४८४४॥

4845@1   आनन्दस्तिमिताः समाधिषु मुखे गौर्या विलासालसाः संभ्रान्ताः क्षणमद्भुताः
क्षणमथ स्मेरा निजे वैकृते ।
4845@2    क्रूराः कृष्टशरासने मनसिजे दग्धे
घृणाकूणितास्तत्कान्तारुदितेश्रुपूरतरलाः शंभोर्दृशः पान्तु वः ॥ ४८४५॥

4846@1   आनन्दस्रुतिरात्मनो नयनयोरन्तःसुधाभ्यञ्जनं प्रस्तारः प्रणयस्य
मन्मथतरोः पुष्पं प्रसादो रतेः ।
4846@2    आलानं हृदयद्विपस्य विषयारण्येषु संचारिणो दंपत्योरिह लभ्यते
सुकृततः संसारसारः सुतः ॥ ४८४६॥

4847@1   आनन्दानतमीलिताक्षियुगलं किं त्वं मुधा तिष्ठसि ज्ञातोऽसि
प्रकटप्रकम्पपुलकैरङ्गैः स्थितं मुग्धया ।
4847@2    मुञ्चैनां जड किं न पश्यसि गलद्वाष्पाम्बुधौताननां सख्यैवं
गदिते विमुच्य रभसात् कण्ठे विलग्नो मया ॥ ४८४७॥

4848@1   आनन्दाय च विस्मयाय च मया दृष्टोऽसि दुःखाय वा वैतृष्ण्यं तु
ममापि सम्प्रति कुतस्त्वद्दर्शने चक्षुषः ।
4848@2    त्वत्सांगत्यसुखस्य नास्मि विषयस्तत्किं वृथा व्याहृतैरस्मिन्
विश्रुतजामदग्न्यदमने पाणौ धनुर्जृम्भताम् ॥ ४८४८॥

4849@1   आनन्दाय सतां भूयात् सुभाषितमिदं मम ।
4849@2    पृथक्पद्धतिसंमिश्रपरिच्छेदैर्मनोरमम् ॥ ४८४९॥

4850@1   आनन्दाश्रु प्रवृत्तं मे कथं दृष्ट्वैव कन्यकाम् ।
4850@2    अक्षि मे पुष्परजसा वातोद्धूतेन दूषितम् ॥ ४८५०॥

4851@1   आनन्दिनी रोदिति वा निकामं या दुःखिता हास्यरसं विधत्ते ।
4851@2    रक्ता विरक्ता विरता रता च दुर्लक्ष्यचित्ता खलु वाणिनी या ॥ ४८५१॥

4852@1   आनन्देन यशोदया समदनं गोपाङ्गनाभिश्चिरं साशङ्कं बलविद्विषा
सकुसुमं सिद्धैः पृथिव्याकुलम् ।
4852@2    सेर्ष्यं गोपकुमारकैः सकरुणं पौरैः सुरैः सस्मितं यो दृष्टः स
पुनातु वो मधुरिपुः प्रोत्क्षिप्तगोवर्धनः ॥ ४८५२॥

4853@1   आनन्दोद्गतबाष्पपूरपिहितं चक्षुः क्षमं नेक्षितुं बाहू स्वेदितयैव
कम्पविधुरौ शक्तौ न कण्ठग्रहे ।
4853@2    वाणी साध्वसगद्गदाक्षरपदा संक्षोभलोलं मनः सत्यं यत्
प्रियसंगमोऽपि सुचिराज्जातो वियोगायते ॥ ४८५३॥

4854@1   आनन्दोर्मिव्यतिकरदरस्मेरसंसक्तपक्ष्म
प्रेमोद्गारप्रवणमसृणारेचितस्निग्धतारम् ।
4854@2    अन्तश्चिन्ताभरपरिचयाकुञ्चितभ्रूलतान्तं चक्षुश्चेतो हरति
हरिणीलोचनायाः तदेतत् ॥ ४८५४॥

4855@1   आनम्राः स्तबकभरेण पल्लविन्यः शोभन्ते कति न लताः परागपूर्णाः ।
4855@2    आमोदे मधुनि च मार्दवे च तासां यो भेदः स खलु मधुव्रतैकवेद्यः
॥ ४८५५॥

4856@1   आनम्रास्याः पिहितवदना चित्तमध्ये निरीक्ष्ये मानारम्भः सुमुखि सफलो
मामकीनः कथं स्यात् ।
4856@2    यस्यां यस्यां दिशि दिशि मुखं मानतोऽहं नयामि तस्यां तस्यां
सजलजलदश्यामलो नन्दसूनुः ॥ ४८५६॥

4857@1   आनयति पथिकतरुणं हरिण इह प्रापयन्निवात्मानम् ।
4857@2    उपकलमगोऽपि कोमल- कलमावलिकवलनोत्तरलः ॥ ४८५७॥

4858@1   आ नाभेः सरसि नतभ्रुवावगाढे चापल्यादथ पयसस्तरङ्गहस्तैः ।
4858@2    उच्छ्रायि स्तनयुगमध्यरोहि लब्ध- स्पर्शानां भवति कुतोऽथवा
व्यवस्था ॥ ४८५८॥

4859@1   आनाम्य फलिनीं शाखां पक्वं पक्वं प्रशातयेत् ।
4859@2    फलार्थोऽयं समारम्भो लोके पुंसां विपश्चिताम् ॥ ४८५९॥

4860@1   आनायमिव मत्स्यानां पञ्जरं शकुनेरिव ।
4860@2    समस्तपाशं मूढस्य बन्धनं वामलोचना ॥ ४८६०॥

4861@1   आनीता नटवन्मया तव पुरः श्रीराम या भूमिका
व्योमाकाशखखांबराब्धिवसवस्त्वत्प्रीतयेऽद्यावधि ।
4861@2    प्रीतो यर्हि निरीक्षणात् त्वमधुना यत् प्रार्थितं देहि मे नो चेद् ब्रूहि
कदापि मानय पुनर्मामीदृशीं भूमिकाम् ॥ ४८६१॥

4862@1   आनीता शयनाङ्गने प्रियसखीवृन्दैः
कथंचिच्छलाच्चित्राक्रान्तकुरङ्गिकेव विगलन्नेत्राम्बुधाराततिः ।
4862@2    बाष्पोद्वासमुखी विधूनितकरा निक्षेपिताङ्घ्रिद्वया विष्वग्वेल्लितकुन्तला
नववधूर्भाग्येन संभुज्यते ॥ ४८६२॥

4863@1   आनीतैरिषुकार कारणमिह श्लाघ्यैः किमेभिः शरैः प्रख्यातामपि किं
न पामरपुरीमेतां पुरः पश्यसि ।
4863@2    दात्रं पात्रमिति ब्रवीति कुरुते स्तोत्राणि तोत्रे रसं धत्ते यत्र हले
कुतूहलमपि ग्रामीणकग्रामणीः ॥ ४८६३॥

4864@1   आनीतो मलयाचलान्मलयजो रत्नस्थले रोपितः पीयूषेण परिप्लुतः प्रतिदिनं
यत्नेन संवर्द्धितः ।
4864@2    आरब्धं यदि तेन सौरभभरैर्भूमण्डलं वासितुं तस्मिन्नेव दिने
विधातृवशतो वज्रेण चूर्णीकृतः ॥ ४८६४॥

4865@1   आनीयते शरीरेण क्षीणोऽपि विभवः पुनः ।
4865@2    विभवः पुनरानेतुं शरीरं क्षीणमक्षमः ॥ ४८६५॥

4866@1   आनीलचूचुकशिलीमुखमुद्गतैक- रोमावलीविपुलनालमिदं प्रियायाः ।
4866@2    उत्तुङ्गसंगतपयोधरपद्मयुग्मं नाभेरधः कथयतीव महानिधानम्
॥ ४८६६॥

4867@1   आनीलां करपल्लवैरपनयन्नच्छां तमःकञ्चुकीम् आशां सम्प्रति
वासवीमनुसरन्नक्षीणरागः शशी ।
4867@2    अस्याश्च स्तनसङ्गिनीमिव वहन्नङ्गेन कस्तूरिकाम् आलिङ्गत्ययमादरेण
रजनीमर्धोन्मिषत्तारकाम् ॥ ४८६७॥

4868@1   आनुकूल्येन दैवस्य वर्तितव्यं सुखार्थिना ।
4868@2    दुस्तरं प्रतिकूलं हि प्रतिस्रोत इवाम्भसः ॥ ४८६८॥

4869@1   आनृशंस्यं क्षमा सत्यम् अहिंसा दम आर्जवम् ।
4869@2    प्रीतिः प्रसादो माधुर्यं मार्दवं च यमा दश ॥ ४८६९॥

4870@1   आनृशंस्यं परो धर्मः क्षमा च परमं बलम् ।
4870@2    आत्मज्ञानं परं ज्ञानं न सत्याद् विद्यते परम् ॥ ४८७०॥

4871@1   आनृशंस्यं परो धर्मः सर्वप्राणभृतां मतः ।
4871@2    तस्माद् राजानृशंस्येन पालयेत् कृपणं जनम् ॥ ४८७१॥

4872@1   आनृशंस्यमनुक्रोशः श्रुतं शीलं दमः शमः ।
4872@2    राघवं शोभयन्त्येते षड्गुणाः पुरुषोत्तमम् ॥ ४८७२॥

4873@1   आनेतुं न गता किमु प्रियसखी भीतो भुजङ्गात् किमु क्रुद्धो वा
प्रतिषेधवाचि किमसौ प्राणेश्वरो वर्तते ।
4873@2    इत्थं कर्णसुवर्णकेतकरजःपातोपघातच्छलाद् अक्ष्णोः कापि
नवोढनीरजमुखी बाष्पोदकं मुञ्चति ॥ ४८७३॥

4874@1   आन्तरमपि बहिरिव हि व्यञ्जयितुं रसमशेषतः सततम् ।
4874@2    असती सत्कविसूक्तिः काचघटीति त्रयं वेद ॥ ४८७४॥

4875@1   आन्तरे चैव बाह्ये च राजा यश्चैव सर्वदा ।
4875@2    आदिष्टो नैव कम्पेत स राजवसतिं वसेत् ॥ ४८७५॥

4876@1   आन्तरेभ्यः परान् रक्षेत् परेभ्यः पुनरान्तरान् ।
4876@2    परान् परेभ्यः स्वान् स्वेभ्यः सर्वान् रक्षेत सर्वदा ॥ ४८७६॥

4877@1   आन्दोलनैर्मद्वपुषा लगन्तीं स्मरामि वेणीं पुरुषायितायाः ।
4877@2    समाचरन्त्याः सुरतोपदेशं तस्याः कशावल्लिमिव प्रियायाः ॥ ४८७७॥

4878@1   आन्दोलयन् गिरिनिकुञ्जकरञ्जराजीर्नाजीगणः कलभ कंचन पौरुषेण ।
4878@2    ईषत्समुन्मिषितलोचनकोण एव कण्ठीरवे किमिति जीवितमुज्जहासि ॥ ४८७८॥

4879@1   आन्दोलयन्ती वपुरायताक्षी हिन्दोलिकायां कनकाङ्गयष्टिः ।
4879@2    अतर्कि लोकैर्गगनान्तरस्था स्वर्देवतेवाखिलरूपरम्या ॥ ४८७९॥

4880@1   आन्दोलयस्यविरतं गगनार्कमङ्के तारागणं च शशिनं च तथेतराणि ।
4880@2    तेजांसि भासुरतडित्प्रभृतीनि साधो चित्रं तथापि न जहासि
यदान्ध्यमन्तः ॥ ४८८०॥

4881@1   आन्दोललोलकेशीं चलकाञ्चीकिङ्किणीगणक्वणिताम् ।
4881@2    स्मरसि पुरुषायितां तां स्मरचामरचिह्नयष्टिमिव ॥ ४८८१॥

4882@1   आन्ध्रत्वमान्ध्रभाषा च प्राभाकरपरिश्रमः ।
4882@2    तत्रापि याजुषी शाखा नाल्पस्य तपसः फलम् ॥ ४८८२॥

4883@1   आन्ध्री प्रीतिनिबन्धनैकनिपुणा लाटी विदग्धप्रिया कर्णाटी सुरतोपचारचतुरा
नारी शुचिश्चोलिका ।
4883@2    आभीरी पुरुषायितप्रियरता लज्जान्विता गूर्जरी काश्मीरी रतिलालसा निधुवने
धृष्टा महाराष्ट्रकी ॥ ४८८३॥

4884@1   आन्वीक्षिकीं त्रयीं वार्तां दण्डनीतिं च पार्थिवः ।
4884@2    तद्विद्यैस्तत्क्रियोपेतैश्चिन्तयेद् विनयान्वितः ॥ ४८८४॥

4885@1   आन्वीक्षिकी त्रयी वार्ता दण्डनीतिश्च शाश्वती ।
4885@2    विद्याश्चतस्र एवैता लोकसंस्थितिहेतवः ॥ ४८८५॥ ॥।

4886@1   आन्वीक्षिक्यात्मविज्ञानं धर्माधर्मौ त्रयीस्थितौ ।
4886@2    अर्थानर्थौ तु वार्तायां दण्डनीत्यां नयेतरौ ॥ ४८८६॥

4887@1   आन्वीक्षिकीत्रयीवार्ताः सतीर्विद्याः प्रचक्षते ।
4887@2    सत्योऽपि हि न सत्यस्ता दण्डनीतेस्तु विप्लवे ॥ ४८८७॥

4888@1   दण्डनीतिर्यदा सम्यङ् नेतारमधितिष्ठति ।
4888@2    तदा विद्याविदः शेषा विद्याः सम्यगुपासते ॥ ४८८८॥ ॥।

4889@1   आन्वीक्षिक्यात्मविद्या स्याद् ईक्षणात् सुखदुःखयोः ।
4889@2    ईक्षमाणस्तया तत्त्वं हर्षशोकौ व्युदस्यति ॥ ४८८९॥

4890@1   आन्वीक्षिकी त्रयी वार्ता दण्डनीतिश्च शाश्वती ।
4890@2    विद्याश्चतस्र एवैता अभ्यसेद् नृपतिः सदा ॥ ४८९०॥

4891@1   आन्वीक्षिक्यां तर्कशास्त्रं वेदान्ताद्यं प्रतिष्ठितम् ।
4891@2    त्रय्यां धर्मो ह्यधर्मश्च कामोऽकामः प्रतिष्ठितः ॥ ४८९१॥

4892@1   आन्वीक्षिक्यात्मविज्ञानाद् हर्षशोकौ व्युदस्यति ।
4892@2    उभौ लोकाववाप्नोति त्रय्यां तिष्ठन् यथाविधि ॥ ४८९२॥

4893@1   आपह् पवित्रं प्रथमं पृथिव्याम् अपां पवित्रं परमं च मन्त्राः ।
4893@2    तेषां च सामर्ग्यजुषां पवित्रं महर्षयो व्याकरणं निराहुः ॥ ४८९३॥

4894@1   आपज्जलनिमग्नानां ह्रियतां व्यसनोर्मिभिः ।
4894@2    वृद्धवाक्यैर्विना नूनं नैवोत्तारं कथंचन ॥ ४८९४॥

4895@1   आपत्काले तु सम्प्राप्ते यन् मित्रं मित्रमेव तत् ।
4895@2    वृद्धिकाले तु सम्प्राप्ते दुर्जनोऽपि सुहृद् भवेत् ॥ ४८९५॥

4896@1   आपत्काले नृणां नूनं मरणं नैव लभ्यते ।
4896@2    ॥। ॥। ॥। ॥। ॥। ॥। ॥ ४८९६॥

4897@1   आपत्कालोपयुक्तासु कलासु स्यात् कृतश्रमः ।
4897@2    नृत्यवृत्तिर्विराटस्य किरीटी भवनेऽभवत् ॥ ४८९७॥

4898@1   आपत् तुला सहायानाम् आत्मनः पौरुषस्य च ।
4898@2    अनापदि सुहृत् सर्वः स्वयं च पुरुषायते ॥ ४८९८॥

4899@1   आपत्तौ पतितानां येषां वृद्धा न सन्ति शास्तारः ।
4899@2    ते शोच्या बन्धूनां जीवन्तोऽपीह मृततुल्याः ॥ ४८९९॥

4900@1   आपत्समुद्धरणधीरधियः परेषां जाता महत्यपि कुले न भवन्ति सर्वे ।
4900@2    विन्ध्याटवीषु विरलाः खलु पादपास्ते ये दन्तिदन्तमुसलोल्लिखनं सहन्ते
॥ ४९००॥

4901@1   आपत्सु किं विषादेन सम्पत्तौ विस्मयेन किम् ।
4901@2    भवितव्यं भवत्येव कर्मणामेष निश्चयः ॥ ४९०१॥

4902@1   आपत्सु च न मुह्यन्ति नराः पण्दितबुद्धयः ।
4902@2    मनोदेहसमुत्थाभ्यां दुःखाभ्यामर्पितं जगत् ॥ ४९०२॥

4903@1   आपत्सु मित्रं जानीयाद् रणे शूरं रहः शुचिम् ।
4903@2    भार्यां च विभवे क्षीणे दुर्भिक्षे च प्रियातिथिम् ॥ ४९०३॥

4904@1   आपत्स्वमूढो धृतिमान् यह् सम्यक् प्रतिपद्यते ।
4904@2    कर्मण्यवश्यकार्याणि तमाहुः पण्डितं बुधाः ॥ ४९०४॥

4905@1   आपत्स्वेव हि महतां शक्तिरभिव्यज्यते न सम्पत्सु ।
4905@2    अगुरोस्तथा न गन्धः प्रागस्ति यथाग्निपतितस्य ॥ ४९०५॥

4906@1   आपदं प्रतरिष्यामो यूयं युक्त्या वदिष्यथ ।
4906@2    भवन्तो मम मित्राणि भवत्सु नास्ति भृत्यता ॥ ४९०६॥

4907@1   आपदं प्राप्नुयात् स्वामी यस्य भृत्यस्य पश्यतः ।
4907@2    प्राणेषु विद्यमानेषु स भृत्यो नरकं व्रजेत् ॥ ४९०७॥

4908@1   आपदः क्षणमायान्ति सम्पदः क्षणमेव च ।
4908@2    क्षणं जन्माथ मरणं मुने किमिव न क्षणम् ॥ ४९०८॥

4909@1   आपदः सन्ति महतां महतामेव सम्पदः ।
4909@2    इतरेषां मनुष्याणं नापदो न च सम्पदः ॥ ४९०९॥

4910@1   आपदर्थे धनं रक्षेच् श्रीमतां कुत आपदः ।
4910@2    कदाचिच्चलते लक्ष्मीः संचितं च विनश्यति ॥ ४९१०॥

4911@1   आपदर्थे धनं रक्षेद् दारान् रक्षेद् धनैरपि ।
4911@2    आत्मानं सततं रक्षेद् दारैरपि धनैरपि ॥ ४९११॥

4912@1   आपदां कथितः पन्था इन्द्रियाणामसंयमः ।
4912@2    तज्जयः सम्पदां मार्गो येनेष्टं तेन गम्यताम् ॥ ४९१२॥

4913@1   आपदामथ काले तु कुर्वीत न विचालयेत् ।
4913@2    अशक्नुवंश्च युद्धाय निष्पतेत् सह मन्त्रिभिः ॥ ४९१३॥

4914@1   आपदामपहर्तारं दातारं सर्वसम्पदाम् ।
4914@2    लोकाभिरामं श्रीरामं भूयो भूयो नमाम्यहम् ॥ ४९१४॥

4915@1   आपदामागमं दृष्ट्वा न विषण्णो भवेद् वशी ।
4915@2    सम्पदं च सुविस्तीर्णां प्राप्य नोऽधृतिमान् भवेत् ॥ ४९१५॥

4916@1   आपदामापतन्तीनां हितोऽप्यायाति हेतुताम् ।
4916@2    मातृजङ्घा हि वत्सस्य स्तम्भीभवति बन्धने ॥ ४९१६॥

4917@1   आपदास्थितपन्थानाम् इन्द्रियाणामसंयमात् ।
4917@2    त्यज्यते सम्पदां मार्गो यो नेष्टस्तेन पश्यत ॥ ४९१७॥

4918@1   आपदि मित्रपरीक्षा शूरपरीक्षा रणाङ्गणे भवति ।
4918@2    विनये वंशपरीक्षा स्त्रियः परीक्षा तु निर्धने पुंसि ॥ ४९१८॥

4919@1   आपदि येनोपकृतं येन च हसितं दशासु विषमासु ।
4919@2    उपकृत्य तयोरुभयोः पुनरपि जातं नरं मन्ये ॥ ४९१९॥

4920@1   आपदो महतामेव महतामेव सम्पदः ।
4920@2    क्षीयते वर्धते चन्द्रः कदाचिन् नैव तारकाः ॥ ४९२०॥

4921@1   आपद्गतं हससि किं द्रविणान्ध मूढ लक्ष्मीः स्थिरा न भवतीति किमत्र
चित्रम् ।
4921@2    किं त्वं न पश्यसि न घटीर्जलयन्त्रचक्रे रिक्ता भवन्ति भरिताः
पुनरेव रिक्ताः ॥ ४९२१॥

4922@1   आपद्गतः खलु महाशयचक्रवर्ती विस्तारयत्यकृतपूर्वमुदारभावम् ।
4922@2    कालागुरुर्दहनमध्यगतः समन्ताल्लोकोत्तरं परिमलं प्रकटीकरोति ॥ ४९२२॥

4923@1   आपद्ग्राहगृहीतानां वृद्धाः सन्ति न पण्डिताः ।
4923@2    येषां मोक्षयितारो वै तेषां शान्तिर्न विद्यते ॥ ४९२३॥

4924@1   आपद्भुजङ्गदष्टस्य मन्त्रहीनस्य सर्वदा ।
4924@2    वृद्धवाक्यौषधा नूनं कुर्वन्ति किल निर्विषम् ॥ ४९२४॥

4925@1   आपद्यपि दुरन्तायां नैव गन्तव्यमक्रमे ।
4925@2    राहुरप्यक्रमेणैव पिबन्नप्यमृतं मृतः ॥ ४९२५॥

4926@1   आपद्युन्मार्गगमने कार्यकालात्ययेषु च ।
4926@2    अपृष्टोऽपि हितान्वेषी ब्रूयात् कल्याणभाषितम् ॥ ४९२६॥

4927@1   आपन्नमहितं दृष्ट्वा न दूयेत कदाचन ।
4927@2    तदुन्मूलनकालोऽयं विधिना ननु सूचितः ॥ ४९२७॥

4928@1   आपन्नया सन्नगिरा वेपमानोरुमूलया ।
4928@2    जातो मे जरया सार्धं नववध्वेव संगमः ॥ ४९२८॥

4929@1   आपन्नवत्सल जगज्जनतैकबन्धो विद्वन्मरालकमलाकर रामचन्द्र ।
4929@2    जन्मादिकर्मविधुरैः सुमनश्चकोरैराचम्यतां तव यशः शरदां
सहस्रम् ॥ ४९२९॥

4930@1   आपन्नाशाय विबुधैः कर्तव्याः सुहृदोऽमलाः ।
4930@2    न तरत्यापदं कश्चिद् योऽत्र मित्रविवर्जितः ॥ ४९३०॥

4931@1   आपन्नोऽस्मि शरण्योऽस्मि सर्वावस्थासु सर्वदा ।
4931@2    भगवंस्त्वां प्रपन्नोऽस्मि रक्ष मां शरणागतम् ॥ ४९३१॥

4932@1   आपन्मूलं खलु युवतयस्तन्निमित्तोऽवमानस्तासां यावत् सलिललहरीभङ्गुरः
पक्षपातः ।
4932@2    अप्येवं भो परिणतशरच्चन्द्रबिम्बाभिरामं दूरीकर्तुं वदनकमलं
नालमस्मत्प्रियायाः ॥ ४९३२॥

4933@1   आ परितोषाद् विदुषां न साधु मन्ये प्रयोगविज्ञानम् ।
4933@2    बलवदपि शिक्षितानाम् आत्मन्यप्रत्ययं चेतः ॥ ४९३३॥

4934@1   आपस्काराल्लूनगात्रस्य भूमिं निःसाधारं गच्छतोऽवाङ्मुखस्य ।
4934@2    लब्धायामं दन्तयोर्युग्ममेव स्वं नागस्य प्रापदुत्तम्भनत्वम् ॥ ४९३४॥

4935@1   आपाटलाधरमधीरविलोलनेत्रम् आमोदनिर्भरितमद्भुतकान्तिपूरम् ।
4935@2    आविस्मितामृतमनुस्मृतिलोभनीयम् आमुद्रिताननमहो मधुरं मुरारेः ॥ ४९३५॥

4936@1   आपाटलैः प्रथममङ्कुरितैर्मयूखैरह्नां पतिः प्रथमशैलविहारिणीनाम् ।
4936@2    सोऽयं करोति सुरपुङ्गवसुन्दरीणां कर्णेषु कल्पतरुपल्लवभङ्गलक्ष्मीम्
॥ ४९३६॥

4937@1   आपाणिग्रहणादतिप्रणयिनी कण्ठस्थिताहं विभोः सर्वैरेव हरिप्रियेति
कमला सोऽप्युच्यते माधवः ।
4937@2    नो तेनापि दुनोमि मत्सुतगणाः पद्मासुतस्यानुगा वाण्येत्याधिनिवारणाय सततं
संगीयते वीणया ॥ ४९३७॥

4938@1   आपाण्डु पीनकठिनं वर्तुलं सुमनोहरम् ।
4938@2    करैराकृष्यतेऽत्यर्थं किं वृद्धैरपि सस्पृहम् ॥ ४९३८॥

4939@1   आपाण्डुराः शिरसिजास्त्रिवली कपोले दन्तावली विगलिता न च मे विषादः ।
4939@2    एणीदृशो युवतयः पथि मां विलोक्य तातेति भाषणपराः खलु वज्रपातः
॥ ४९३९॥

4940@1   आपाण्डुरा च मृत्स्ना गोरसवर्णश्च भवति पाषाणः ।
4940@2    पुरुषार्धे कुमुदनिभो दृष्टिपथं मूषको याति ॥ ४९४०॥

4941@1   आपातमात्ररमणीयमतृप्तिहेतुं किम्पाकपाकफलतुल्यमथो विपाके ।
4941@2    नो शाश्वतं प्रचुरदोषकरं विदित्वा
पञ्चेन्द्रियार्थसुखमर्थधियस्त्यजन्ति ॥ ४९४१॥

4942@1   आपातमात्ररसिके सरसीरुहस्य किं बीजमर्पयितुमिच्छसि वापिकायाम् ।
4942@2    कालः कलिर्जगदिदं न कृतज्ञमज्ञे स्थित्वा हनिष्यति तवैव मुखस्य
शोभाम् ॥ ४९४२॥

4943@1   आपातमात्रसौन्दर्यं कुत्र नाम न विद्यते ।
4943@2    अत्यन्तप्रतिपत्त्या तु दुर्लभोऽलंकृतो जनः ॥ ४९४३॥

4944@1   आपातरमणीयानां संयोगानां प्रियैः सह ।
4944@2    अपथ्यानामिवान्नानां परिणामो हि दारुणः ॥ ४९४४॥

4945@1   आपातालगभीरे मज्जति नीरे निदाघसंतप्तः ।
4945@2    न स्पृशति पल्वलाम्भः पञ्जरशेषोऽपि कुञ्जरः क्वापि ॥ ४९४५॥

4946@1   आपीनप्रविसारितोरुविकटैः
पश्चार्धभागैर्गुरुर्वेल्लत्पीवरकम्बलालसरसद्गम्भीरघण्टाकुलः ।
4946@2    ग्रामान्तेषु नवीनसस्यहरितेषूद्दामचन्द्रातप- स्मेरासु क्षणदासु
धेनुधवलीवर्गः परिक्रामति ॥ ४९४६॥

4947@1   आपीनभारोद्वहनप्रयत्नाद् गृष्टिर्गुरुत्वाद् वपुषो नरेन्द्रः ।
4947@2    उभावलंचक्रतुरञ्चिताभ्यां तपोवनावृत्तिपथं गताभ्याम् ॥ ४९४७॥

4948@1   आपीयमानमसकृद्भ्रमरायमाणैरम्भोधरैः स्फुरितवीचिसहस्रपत्रम् ।
4948@2    क्षीराम्बुराशिमवलोकय शेषनालम् एकं जगत्त्रयसरः पृथुपुण्डरीकम्
॥ ४९४८॥

4949@1   आपुङ्खाग्रममी शरा मनसि मे मग्नाः समं पञ्च ते निर्दग्धं विरहाग्निना
वपुरिदं तैरेव सार्धं मम ।
4949@2    कष्टं काम निरायुधोऽसि भवता जेतुं न शक्यो जनो दुःखी स्यामहमेक
एव सकलो लोकः सुखं जीवतु ॥ ४९४९॥

4950@1   आ पुष्पप्रसवान् मनोहरतया विश्वास्य विश्वं जनं हंहो दाडिम तावदेव
सहसे वृद्धिं स्वकीयामिह ।
4950@2    यावन्नैति परोपभोगसहतामेषा ततस्तां तथा ज्ञात्वा ते हृदयं
द्विधा दलति यत्तेनैव वन्द्यो भवान् ॥ ४९५०॥

4951@1   आपूजितैवास्तु गिरीन्द्रकन्या किं पक्षपातेन मनोभवस्य ।
4951@2    यद्यस्ति दूती सरसोक्तिदक्षा नाथः पतेत् पादतले वधूनाम् ॥ ४९५१॥

4952@1   आपूपयुग्मं मदनस्स्य धात्रा विनिर्मितं वल्युपहारहेतोः ।
4952@2    गल्लद्वयं कान्तरसातिरम्यं तस्या महास्नेहभृतं विभाति ॥ ४९५२॥

4953@1   आपूरितमिदं श्यामतमसंतमसैरलम् ।
4953@2    ब्रह्माण्डमण्डलं भाति सकज्जलकरण्डवत् ॥ ४९५३॥

4954@1   आपूर्णश्च कलाभिरिन्दुरमलो यातश्च राहोर्मुखं संजातश्च घनाघनो
जलधरः शीर्णश्च वायोर्जवात् ।
4954@2    निर्वृत्तश्च फलेग्रहिर्द्रुमवरो दग्धश्च दावाग्निना त्वं चूडामणितां
गतश्च जगतः प्राप्तश्च मृत्योर्वशम् ॥ ४९५४॥

4955@1   आपूर्यमाणपलितं सुभगत्वकामः सार्धं प्रयाति दयिता पलिताधिकेन ।
4955@2    पुष्पेक्षणत्वमपि शश्वदपोह्य पाकं याति प्रियो निकटमेव विलोचनेन
(?) ॥ ४९५५॥

4956@1   आपूर्यमाणमचलप्रतिष्ठं समुद्रमापः प्रविशन्ति यद्वत् ।
4956@2    तद्वत् कामा यं प्रविशन्ति सर्वे स शान्तिमाप्नोति न कामकामी ॥ ४९५६॥

4957@1   आपूर्येत पुनः स्फुरच्छफरिकासारोर्मिभिर्वारिभिर्भूयोऽपि
प्रविभज्यमाननलिनं पश्येम तोयाशयम् ।
4957@2    इत्याशाशततन्तुबद्धहृदयो नक्तंदिनं दीनधीः शुष्यत्यातपशोषितस्य
सरसस्तीरे जरत्सारसः ॥ ४९५७॥

4958@1   आ पूर्वस्माद् विडौजःकरिवमथुपयःसिक्तसानोर्गिरीन्द्राद् आ च
प्रत्यक्पयोधेर्वरुणवरवधूनाभिनिष्पीतवारः ।
4958@2    आ मेरोरा च सेतोरवनितलमिलन्मौलिविस्रंसमान- स्रग्दामानो यदीयं
चरणमशरणाः पर्युपासन्नरेन्द्राः ॥ ४९५८॥

4959@1   आपृच्छन्ते मलयजतरूनाश्वसन्त्येत्य वल्लीराभाषन्ते चिरपरिचितान्
मालयान् निर्झरौघान् ।
4959@2    अद्य स्थित्वा द्रविडमहिलामन्दिरे श्वः प्रभाते प्रस्थातारो मलयमरुतः
कुर्वते संविधानम् ॥ ४९५९॥

4960@1   आपृच्छस्व सखीं नमस्कुरु गुरून् नन्दस्व बन्धुस्त्रियः
कावेरीतटसंनिविष्टनयने मुग्धे किमुत्ताम्यसि ।
4960@2    आस्ते सुभ्रु समीप एव भवनादेलालतालिङ्गित- न्यञ्चत्तीरतमालदन्तुरदरी
तत्रापि गोदावरी ॥ ४९६०॥

4961@1   आपृष्टासि विनिर्गतोऽध्वगजनस्तन्वङ्गि गच्छाम्यहं स्वल्पैरेव
दिनैः समागम इति ज्ञात्वा शुचं मा कृथाः ।
4961@2    इत्याकर्ण्य वचः प्रियस्य सहसा तन्मुग्धया चेष्टितं
येनाकाण्डसमाप्ततीव्रविरहक्लेशः कृतो वल्लभः ॥ ४९६१॥

4962@1   आपृष्टासि व्यथयति मनो दुर्बला वासरश्रीरेह्यालिङ्ग क्षपय रजनीमेकिका
चक्रवाकि ।
4962@2    नान्यासक्तो न खलु कुपितो नानुरागच्युतो वा दैवायत्तस्तदिह
भवतीमस्वतन्त्रस्त्यजामि ॥ ४९६२॥

4963@1   आपेदिरेऽम्बरपथं परितः पतङ्गा भृङ्गा रसालमुकुलानि समाश्रयन्ति ।
4963@2    संकोचमञ्चति सरस्त्वयि दीनदीनो मीनो नु हन्त कतमां गतिमभ्युपैतु
॥ ४९६३॥

4964@1   आपो वस्त्रं तिलास्तैलं गन्धो वा सयवा तथा ।
4964@2    पुष्पाणामधिवासेन तथा संसर्गजा गुणाः ॥ ४९६४॥

4965@1   आपो विमुक्ताः क्वचिद् आप एव क्वचिन् न किंचिद् गरलं क्वचिच्च ।
4965@2    यस्मिन् विमुक्ताः प्रभवन्ति मुक्ताः पयोद तस्मिन् विमुखः कुतस्त्वम् ॥ ४९६५॥

4966@1   आपोशनं चासनं च तैलाभ्यङ्गं तथैव च ।
4966@2    स्वयं करकृतं चैव आयुःश्रीपुत्रनाशनम् ॥ ४९६६॥

4967@1   आपोशनमकृत्वा तु यश्चान्नं परिमर्दयेत् ।
4967@2    मर्दितं चापि तच्चान्नम् अमेध्यं मनुरब्रवीत् ॥ ४९६७॥

4968@1   आप्तवाक्यमनादृत्य दर्पेणाचरितं यदि ।
4968@2    फलितं विपरीतं तत् का तत्र परिदेवना ॥ ४९६८॥

4969@1   आप्तस्य चाप्तस्तस्यातस्तस्याप्याप्तोऽस्ति कश्चन ।
4969@2    सुगुप्तमपि मन्त्रं हि भिनत्त्याप्तपरंपरा ॥ ४९६९॥

4970@1   आप्ताप्तसंततेर्मन्त्रं संरक्षेत् तत्परस्तु सः ।
4970@2    अरक्ष्यमाणं मन्त्रं हि भिनत्त्याप्तपरंपरा ॥ ४९७०॥

4971@1   आप्त्वाप्यात्मविनाशं गणयति न खलः परव्यसनकष्टम् ।
4971@2    प्रायः सहस्रनाशे समरमुखे नृत्यति कबन्धः ॥ ४९७१॥

4972@1   आ प्रपदमा शिरस्कं चान्तः कलिमलमलीमसे वपुषि ।
4972@2    विफलं गङ्गाजलमपि मद्यघटे दर्भमुष्टिरिव ॥ ४९७२॥

4973@1   आ प्रातर्घनतृष्णया कवलितं प्रोद्दण्डचण्डातपैर्दग्धं जीवनहानितः
कलुषितं चिन्ताभरैः कीलितम् ।
4973@2    प्रस्निग्धामृतधारया प्रतिदिनं सम्प्लावयंश्चातकं त्वत्तः कोऽपि
न वारिवाह भुवने जागर्ति जानीमहे ॥ ४९७३॥

4974@1   आबद्धकृत्रिमसटाजटिलांसभित्तिरारोपितो यदि पदं मृगवैरिणः श्वा ।
4974@2    मत्तेभकुम्भतटपाटनलम्पटस्य नादं करिष्यति कथं हरिणाधिपस्य
॥ ४९७४॥

4975@1   आबद्धपद्ममुकुलाञ्जलि याचितो माम् उत्सृज्य सम्प्रति गतः कथमंशुमाली ।
4975@2    अन्तर्निरुद्धमधुपक्वणितैरितीव स्वप्नायते स्म नलिनी निशि लब्धनिद्रा
॥ ४९७५॥

4976@1   आबद्धभीमभृकुटीस्थपुटं ललाटं
बिभ्रत्पराङ्मुखरिपोर्विधुताधरोष्ठः ।
4976@2    आत्मैव संगरमुखे निजमण्डलाग्र- च्छायाछलादभिमुखस्तव देव
जातः ॥ ४९७६॥

4977@1   आबद्धातिकठोरै रश्मिभरैः पीडिताश्मचयैः ।
4977@2    आमर्दितापि चरणैः परमिह मधुरैव चूर्णितापि सिता ॥ ४९७७॥

4978@1   आबद्धा मानुषाः सर्वे निर्बन्धाः कर्मणोर्द्वयोः ।
4978@2    दैवे परुषकारे च परं ताभ्यां न विद्यते ॥ ४९७८॥

4979@1   आबद्ध्य बाहुयुगलं भवनान्तरालाद् दूरीकृतोऽपि परिसुप्तजने निशीथे ।
4979@2    आगत्य मन्दमनुगृह्य पदौ व्यलोकि धृष्टो मयाप्यतिभयात् सुरते
सहासः ॥ ४९७९॥

4980@1   आबध्नत् परिवेषमण्डलमलं वक्त्रेन्दुबिम्बाद् बहिः
कुर्वच्चम्पकजृम्भमाणकलिकाकर्णावतंसक्रियाम् ।
4980@2    तन्वङ्ग्याः परिनृत्यतीव हसतीवोत्सर्पतीवोल्बणं लावण्यं ललतीव
काञ्चनशिलाकान्ते कपोलस्थले ॥ ४९८०॥

4981@1   आबाल्यं पतिरेष मे जगदिदं जानाति तत्त्वं पुनर्भूमध्ये समुपागता
तदपि ते विख्यायते यः पतिः ।
4981@2    वृद्धा नास्य गृहे वसामि सुचिरं तिष्ठन् स्थिरात्रेति तन्- मात्सर्यादिव
राम भूप भवतः कीर्तिर्दिगन्तं गता ॥ ४९८१॥

4982@1   आ बाल्यं भवता समीर कतिधा सार्धं मृणालीदलं भुक्तं
केलिकथामृतैरपि तथा नीतं रहः सादरम् ।
4982@2    चित्तान्दोलनलालनैर्मृगदृशां वक्षःस्थलास्फालनैर्भूयः सप्रति
मां विना तव मनो रन्तुं कथं मोदते ॥ ४९८२॥

4983@1   आ बाल्यादपि यो विदारितमदोन्मत्तेभकुम्भस्थली-
स्थालीमध्यकवोष्णरक्तरसवन्मुक्तापुलाकप्रियः ।
4983@2    हस्तस्तस्य कथं प्रसर्पतु पुरः कृच्छ्रेऽप्यवस्थान्तरे
गर्तावर्तविवर्तमानशशकप्राणापहारे हरेः ॥ ४९८३॥

4984@1   आ बाल्याद् देवबालाः सुरवरसदने किंनरीगीयमानं यन्नामाकर्ण्य
कर्णेऽमरगुरुवचनोद्गीतगाथानिबद्धम् ।
4984@2    दानौदार्याढ्यशौर्याद्वयविमलगुणं सर्वभोगैकसारं भर्तारं कामयन्त्यो
हरिहरगृहिणीपादमाराधयन्ति ॥ ४९८४॥

4985@1   आबाल्याधिगमान् मयैव गमितः कोटिं परामुन्नतेरस्मत्संकथयैव
पार्थिवसुतः सम्प्रत्यसौ लज्जते ।
4985@2    इत्थं खिन्न इवात्मजेन यशसा दत्तावलम्बोऽम्बुधेर्यातस्तीरतपोवनानि
भवतो वृद्धो गुणानां गणः ॥ ४९८५॥

4986@1   आबाहूद्गतमण्डलाग्ररुचयः संनद्धवक्षःस्थलाः सोष्माणो व्रणिनो
विपक्षहृदयप्रोन्माथिनः कर्कशाः ।
4986@2    उत्सृष्टाम्बरदृष्टविग्रहभरा यस्य स्मराग्रेसरा मारा मारवधूस्तनाश्च
न दधुः क्षोभं स वोऽव्याज्जिनः ॥ ४९८६॥

4987@1   आब्रह्मकीटान्तमिदं निबद्धं पुंस्त्रीप्रयोगेन जगत् समस्तम् ।
4987@2    व्रीडात्र का यत्र चतुर्मुखत्वम् ईशोऽपि लोभाद् गमितो युवत्याः ॥ ४९८७॥

4988@1   आभङ्गुराग्रबहुगुण- दीर्घास्वादप्रदा प्रियादृष्टिः ।
4988@2    कर्षति मनो मदीयं ह्रदमीनं बडिशरज्जुरिव ॥ ४९८८॥

4989@1   आभरणस्याभरणं प्रसाधनविधेः प्रसाधनविशेषः ।
4989@2    उपमानस्यापि सखे प्रत्युपमानं वपुस्तस्याः ॥ ४९८९॥

4990@1   आभाति चन्द्ररहिता न कदापि रात्रिश्चन्द्रोऽपि रात्रिरहितो गतकान्तिरेव ।
4990@2    किं कारणं यदनयोः प्रतिमासमेको जातो निरन्तरतया परिरम्भयोगः
॥ ४९९०॥

4991@1   आभाति धूसरतरं तिमिरं पुरस्ताद् अन्तःस्फुरद्विरलतारकभारमेतत् ।
4991@2    दग्धुं वियोगिविपिनं सितरश्मिवह्नेर्धूमो ज्वलिष्यत इवानुगतस्फुलिङ्गः
॥ ४९९१॥

4992@1   आभाति बालिकेयं पाणिस्पर्शेन पुलकितावयवा ।
4992@2    अभिनववसन्तसङ्गाद् आविर्मुकुलेव बालचूतलता ॥ ४९९२॥

4993@1   आभाति रोमराजिश्चलदलिकुलकोमला विशालाक्ष्याः ।
4993@2    नाभीविवरान्तर्गत- मदनानलधूमलेखेव ॥ ४९९३॥

4994@1   आभाति शोभातिशयप्रपञ्चाद् एणीदृशोऽस्या रमणीयशोभा ।
4994@2    वेणी लसत्कुन्तलधोरणीनां श्रेणीव किं चारुहरिन्मणीनाम् ॥ ४९९४॥

4995@1   आभात्येतद् द्विचन्द्रं वियदपि निखिलं हन्तिनस्तु त्रिदन्ता
गङ्गापूरश्चतुर्धा प्रविलसति लसत्पञ्चदन्तः करीन्द्रः ।
4995@2    षड्वक्त्रः (सप्तवक्त्रः) परिणमति तथा षङ्गुणाः सप्तसंख्याः शङ्के
त्वत्कीर्तिमूर्त्या नवमिव जगदालक्ष्यते क्षोणिपाल ॥ ४९९५॥

4996@1   आभिचारिकहोमैस्तु मन्त्रैः षट्कर्मसाधकः ।
4996@2    यन्त्रलेखनकैरुग्रैरुपांशुजपनादिभिः ॥ ४९९६॥

4997@1   आभिमुख्यदशामात्राद् आदर्श इव सज्जनः ।
4997@2    शीघ्रं रक्तमरक्तं वा गृह्णाति स्वप्रसादतः ॥ ४९९७॥

4998@1   आभीरदारकमुदञ्चितकिंकिणीकम् आताम्रपाणिचरणं पुरुषं पुराणम् ।
4998@2    मञ्जीरमञ्जुमरुणाधरमम्बुजाक्षम् अद्वैतचिन्मयमनादिमनन्तमीडे ॥ ४९९८॥

4999@1   आभीरनार्याः करमादधानो  न शङ्कसे माधव किं ब्रवीषि ।
4999@2    पल्लीपतिर्बल्लववल्लभायाः  करग्रहे किं विदधीत शङ्काम् ॥ ४९९९॥

5000@1   आभीरादिगिरः काव्येष्वप्रभ्रंश इति स्मृताः ।
5000@2    शास्त्रेषु संस्कृतादन्यद् अपभ्रंशतयोदितम् ॥ ५०००॥

5001@1   आभुग्नाङ्गुलिपल्लवौ कचभरे व्यापारयन्ती करौ
बन्धोत्कर्षनिबद्धमानसतया शून्यां दधाना दृशम् ।
5001@2    बाहूत्क्षेपसमुन्नते स्तनतटेपर्यस्तचीनांशुका
ह्रीसङ्कोचितबाहुमूलसुभगं बध्नाति जूटिं वधूः ॥ ५००१॥

5002@1   आभुज्येन्द्रदिशं कुबेरककुभं स्वाश्लिष्य गाढं करैर् आचुम्ब्याम्बुजिनीं
समं कुमुदिनीमुल्लास्य तां दक्षिणाम् ।
5002@2    एषोऽद्यापि परारुचिर्विजयते रात्रीश्वरो द्रागिति  क्रोधादेव लयं जगाम
चतुरस्तारागणः सर्वतः ॥ ५००२॥

5003@1   आभोगः स्तनयोर्महत्यतिमहान् मुक्तास्रजं भासुरो
माहात्म्यावहितप्रभूतसुमनोबाणोऽपि तेऽन्तः स्थितः ।
5003@2    भालं स्वच्छविरोचनं बलिरसावप्यास्त एवोदरे  रोम्णां विक्रियया
युवत्वभवया विन्ध्यावली वर्तते ॥ ५००३॥

5004@1   आभोगभूषणवती कुचकुम्भसम्पद्  अन्तर्विकारमधुराणि विलोकितानि ।
5004@2    अङ्गान्यनङ्गपिशुनानि कुलाङ्गनानां  धीरात्मनामपि मनः परितापयन्ति
॥ ५००४॥

5005@1   आभोगश्चैकखण्डः स्याद् द्वितीयं चोच्चखण्डकम् ।
5005@2    तुल्यनामाङ्कितं चैतद् इति मध्यमलक्षणम् ॥ ५००५॥

5006@1   आभोगिनः किमपि सम्प्रति वासरान्ते  सम्पन्नशालिखलपल्लवितोपशल्याः ।
5006@2    ग्रामास्तुषारभरबन्धुरगोमयाग्नि-  धूमावलीवलयमेखलिनो हरन्ति
॥ ५००६॥

5007@1   आभोगिनेत्रपरिवर्तनविभ्रमेण  मूर्त्या नितम्बवलनाकुलतां वहन्त्या ।
5007@2    यस्याशनैरविरलोत्कलिकाकलाप-  पर्याकुलं हृदयमम्बुनिधिर्ममन्थ
॥ ५००७॥

5008@1   आभोगिनौ मण्डलिनौ तत्क्षणोन्मुक्तकञ्चुकौ ।
5008@2    वरमाशीविषौ स्पृष्टौ न तु तन्व्याः पयोधरौ ॥ ५००८॥

5009@1   आभोगे च पदैकं स्यात् किंचिदुच्चं द्वितीयकम् ।
5009@2    प्रभुनामाङ्कितं चैतत् कनिष्ठस्येति लक्षणम् ॥ ५००९॥

5010@1   आभ्यन्तराद् भयं रक्षन् सुरक्षेद् बाह्यतो भयम् ।
5010@2    आभ्यन्तराद् भयं जातं सद्यो मूलं निकृन्तति ॥ ५०१०॥

5011@1   आभ्यां कुचाभ्यामिभकुम्भयोः श्रीर् आदीयतेऽसावनयोर्न ताभ्याम् ।
5011@2    भयेन गोपायितमौक्तिकौ तौ  प्रव्यक्तमुक्ताभरणाविमौ यत् ॥ ५०११॥

5012@1   आमं विपच्यमानं च सम्यक् पक्वं च यो भिषक् ।
5012@2    जानीयात् स भवेद् वैद्यः शेषस्तस्करवृत्तयः ॥ ५०१२॥

5013@1   आमत्तभ्रमरकुलाकुलानि धुन्वन्न्  उद्धूतग्रथितरजांसि पङ्कजानि ।
5013@2    कान्तानां गगननदीतरङ्गशीतः  संतापं विरमयति स्म मातरिश्वा
॥ ५०१३॥

5014@1   आमत्तानां श्रवणसुभगैः कूजितैः कोकिलानां  सानुक्रोशं मनसिजरुजः
सह्यतां पृच्छतेव ।
5014@2    अङ्गे चूतप्रसवसुरभिर्दक्षिणो मारुतो मे  सान्द्रस्पर्शः करतल इव
व्यापृतो माधवेन ॥ ५०१४॥

5015@1   आ मध्याह्नं नदीवासः समाजे देवतार्चनम् ।
5015@2    सततं शुचिवेषश्चेत्येतद् दम्भस्य जीवितम् ॥ ५०१५॥

5016@1   आमन्त्रणजयशब्दैः  प्रतिपदहुंकारघर्घरारावैः ।
5016@2    स्वयमुक्तसाधुवादैर् अन्तरयति गायनो गीतम् ॥ ५०१६॥

5017@1   आमन्त्रणा सुरभिणा मरुता कृतादौ  दत्तं फलं च पुरतः
कटुकण्टकाख्यम् ।
5017@2    भग्नं मुखं विमुखता च ततः शुकानां  राज्ञां पुरः पनस कीर्तिरियं
तवैव ॥ ५०१७॥

5018@1   आमन्त्रणोत्सवा विप्रा गावो नवतृणोत्सवाः ।
5018@2    पत्युत्साहयुता नार्यः अहं कृष्ण रणोत्सवः ॥ ५०१८॥

5019@1   आमन्त्र्य तेन देव त्वां तद्वैयर्थ्यं समर्थये ।
5019@2    शपथः कर्कशोदर्कः सत्यं सत्योऽपि दैवतः ॥ ५०१९॥

5020@1   आमन्थिनीकलश एष सदुग्धसिन्धुर् वेत्रं च वासुकिरयं गिरिरेष
मन्थः ।
5020@2    सम्प्रत्युपोढमदमन्थरबाहुदण्ड-  कण्डूयनावसर एव सुरासुराणाम् ॥ ५०२०॥

5021@1   आमयार्तिरिपुत्रास क्षुदादौ दृष्टवैकृतान् ।
5021@2    लब्धोदया ह्रीभयेन क्ष्मापा घ्नन्त्यनुयायिनः ॥ ५०२१॥

5022@1   आ मरणादपि विरुतं  कुर्वाणाः स्पर्धया सह मयूरैः ।
5022@2    किं जानन्ति वराकाः  काकाः केकारवं कर्तुम् ॥ ५०२२॥

5023@1   आमर्दयति पाणिभ्यां कान्ते कमलकोरके ।
5023@2    सिन्दूरतिलके बाला कस्तूरीतिलकं व्यधात् ॥ ५०२३॥

5024@1   आमर्द्य वक्षोजयुगं निपीय  बिम्बाधरं मे कबरीं व्युदस्य ।
5024@2    नीवीसमासन्नकरो निरुद्धः  स्वप्ने वयस्योऽद्य रहस्यचेष्टः ॥ ५०२४॥

5025@1   आमर्षान् मदनः सद्यो दीप्तश्चेतसि जायते ।
5025@2    स वृद्धिं नीयते कामं तस्मिन् द्वेष्येऽपि योषिताम् ॥ ५०२५॥

5026@1   आमाशयस्थो हत्वाग्निं सामो मार्गान् पिधापयन् ।
5026@2    विदधाति ज्वरं दोषस्तस्माल्लङ्घनमाचरेत् ॥ ५०२६॥

5027@1   आमीलन्नवनीलनीरजतुलामालम्बते लोचनं  शैथिल्यं
नवमल्लिकासहचरैरङ्गैरपि स्वीकृतम् ।
5027@2    आलापादधरः स्फुरत्कलयति प्रेङ्खत्प्रवालोपमाम्  आनन्दप्रभवाश्च
बाष्पकणिका मुक्ताश्रियं बिभ्रति ॥ ५०२७॥

5028@1   आमीलितनयनानां  यत् सुरतरसोऽनुसंविदं कुरुते ।
5028@2    मिथुनैर्मिथोऽवधारितम्  अर्चितमिदमेव कामनिर्वहणम् ॥ ५०२८॥

5029@1   आमीलितालसविवर्तिततारकाक्षीम्  उत्कण्ठबन्धनदरश्लथबाहुवल्लीम् ।
5029@2    प्रस्वेदवारिकणिकाचितगण्डबिम्बां  संस्मृत्य तामनिशमेति न शान्तिमन्तः
॥ ५०२९॥

5030@1   आमुक्तं हृदि मौक्तिकं मृगदृशां भिल्लै रदोप्याददे  लुण्टाकैः
करटेऽवलुण्ठि पिशितं रक्तं न नक्तंचरैः ।
5030@2    हे पारीन्द्र करीन्द्रकुम्भदलने भूतो भवानग्रणीः  अन्यत्रैव
फलोपधानमखिलं हस्ते यशस्ते परम् ॥ ५०३०॥

5031@1   आमुक्तपुष्पसुरभीकृतकेशपाशा  मुक्तालताप्रहसितस्तनभारखिन्नाः ।
5031@2    पुण्येन कान्तधवलायतपक्ष्मलाक्ष्यो  दास्यो नृणामुपनमन्ति बलात्तरुण्यः
॥ ५०३१॥

5032@1   आमुष्मिकैहिकसुखेच्छुभिरर्चनीयं  लिङ्गद्वयं पुररिपोरधिनाभितीर्थम्
।
5032@2    प्रेयःकराग्ररुहभावितचन्द्ररेखं  मोदाय कस्य कृतिनो न चिराय
लोके ॥ ५०३२॥

5033@1   आमूलं क्वचिदुद्धृता क्वचिदपि च्छिन्ना स्थली बर्हिषाम्  आनम्रा
कुसुमोच्चयाच्च सदयाकृष्टाग्रशाखा लता ।
5033@2    एते पूर्वविलूनवल्कलतया रूढव्रणाः शाखिनः  सद्यच्छेदममी वहन्ति
समिधां प्रस्यन्दिनः पादपाः ॥ ५०३३॥

5034@1   आमूलकण्टकितकोमलबाहुनालम्  आर्द्राङ्गुलीदलमनङ्गनिदाघतप्तः ।
5034@2    अस्याः करेण करमाकलयामि कान्तम्  आरक्तपङ्कजमिव द्विरदः सरस्याः
॥ ५०३४॥

5035@1   आ मूलतो वलितकुन्तलचारुचूड-  चूर्णालकप्रकरलाञ्छितभालभागः ।
5035@2    कक्षानिवेशनिविडीकृतनीविरेष  वेषश्चिरं जयति कुन्तलकामिनीनाम्
॥ ५०३५॥

5036@1   आ मूलतो विद्रुमरागताम्रं  सपल्लवाः पुष्पचयं दधानाः ।
5036@2    कुर्वन्त्यशोका हृदयं सशोकं  निरीक्ष्यमाणा नवयौवनानाम् ॥ ५०३६॥

5037@1   आमूलाग्रं सकलभुवनश्लाघ्यसौरभ्यलीला-  खेलः कालागरुतरुवर
क्वास्ति धन्यस्त्वदन्यः ।
5037@2    दूयेऽप्येवं त्वयि विरचितं वीक्ष्य सङ्गं भुजङ्गैः
प्रत्यासीदत्पथिकजनताप्राणघातैकतानैः ॥ ५०३७॥

5038@1   आमूलाग्रनिबद्धकण्टकतनुर्निर्गन्धपुष्पोद्गमश्  छाया न श्रमहारिणी
न च फलं क्षुत्क्षामसंतर्पणम् ।
5038@2    बुर्बूरद्रुम साधुसङ्गरहितस्तत्तावदास्तामहो  अन्येषामपि शाखिनां
फलवतां गुप्त्यै वृतिर्जायसे ॥ ५०३८॥

5038A@1   आ मूलाद् रत्नसानोर्मलयवलयितादा च कूलात् पयोधेर् यावन्तः सन्ति
काव्यप्रणयनपटवस्ते विशङ्कं वदन्तु ।
5038A@2    मृद्वीकामध्यनिर्यन्मसृणरसझरीमाधुरीभ् आग्यभाजां  वाचामाचार्यतायाः
पदमनुभवितुं कोऽस्ति धन्यो मदन्यः ॥

5039@1   आमूलान्तात् सायकेनायतेन  स्यूते बाहौ मण्डुकश्लिष्टमुष्टेः ।
5039@2    प्राप्यासह्यां वेदनामस्तधैर्याद्  अप्यभ्रश्यच्चर्म नान्यस्य पाणेः ॥ ५०३९॥

5040@1   आ मृत्युतो नैव मनोरथानां  अन्तोऽस्ति विज्ञातमिदं मयाद्य ।
5040@2    मनोरथासक्तिपरस्य चित्तं  न जायते वै परमार्थसङ्गि ॥ ५०४०॥

5041@1   आमृद्गन्तस्तम इव सरःसीम्नि संभूय पङ्कं  तारासार्थैरिव पतिशुचा
फेनकैः श्लिष्टपादाः ।
5041@2    भ्रान्त्यादष्टस्फुटबिसलताचुञ्चुभिश्चञ्चु चक्रैश्  चक्रा
बन्दीकृतविरहकृच्चन्द्रलेखा इवैते ॥ ५०४१॥

5042@1   आमृद्यन्ते श्वसितमरुतो यत्कुचोत्सेधकम्पैर् अन्तर्ध्यानात् त्रुटति च
दृशोर्यद्बहिर्लक्ष्यलाभः ।
5042@2    पक्ष्मोत्क्षेपव्यतिकरहतो यच्च बाष्पस्तदेते  भावाश्चण्डि
त्रुटितहृदयं मन्युमावदेयन्ति ॥ ५०४२॥

5043@1   आमृशद्भिरभितो वलिवीचीर् लोलमानवितताङ्गुलिहस्तैः
5043@2    सुभ्रुवामनुभवात् प्रतिपेदे  मुष्टिमेयमिति मध्यमभीष्टैः ॥ ५०४३॥

5044@1   आमृश्य स्तनमण्डलं प्रतिमुहुः संचुम्ब्य गण्डस्थलीं  ग्रीवां
प्रत्यवलम्ब्य संभ्रमबलैराहन्यमानः करैः ।
5044@2    सुप्तस्याद्रिनदीनिकुञ्जगहने मत्तः पयोदानिलैः  कर्णान्ते मशकः
किमप्यरिवधूसार्थस्य ते जल्पति ॥ ५०४४॥

5045@1   आमेरुमलयमुर्वी-  वलयमलङ्कृत्य कीर्तिकर्पूरैः ।
5045@2    मङ्गलमाप्नुहि नित्यं  गुणमय जय जीव यावदादित्यम् ॥ ५०४५॥

5045A@1   आमोदं कुमुदाकरेषु विपदं पद्मेषु कालानलं  पञ्चेषोर्विशिखेषु
सान्द्रशिशिरक्षारं शशिग्रावसु ।
5045A@2    म्लानिं मानवतीमुखेषु विनयं चेतःसु वामभ्रुवां  वृद्धिं वार्धिषु
निक्षिपन्नुदयते देवस्तमीकामुकः ॥

5046@1   आमोदवासितचलाधरपल्लवेषु  निद्राकषायितविपाटललोचनेषु ।
5046@2    व्यामृष्टपत्रतिलकेषु विलासिनीनां  शोभां बबन्ध वदनेषु मदावशेषः
॥ ५०४६॥

5047@1   आमोदाहृतभृङ्गपक्षपवनप्रेङ्खद्रजःपिञ्जरे  पद्म श्रीर्वसतीति
नाद्भुतमिदं रम्यं प्रकृत्यैव तत् ।
5047@2    तच्चित्रं यदरातिकण्ठरुधिरप्रक्लिन्नतीक्ष्णस्फुरद्-  धारेऽसौ
भवतश्चिरं निवसति स्त्रीत्वेऽपि हृष्टा सती ॥ ५०४७॥

5048@1   आमोदिना समधुना परिधूसरेण  सव्याकुलभ्रमवता पतता पुरस्तात् ।
5048@2    आयासितास्मि सखि तेन दिवावसाने  मत्तेन किं प्रणयिना न हि केसरेण ॥ ५०४८॥

5049@1   आमोदीनि सुमेदुराणि च मृदुस्वादूनि च क्ष्मारुहाम्  उद्यानेषु वनेषु
लब्धजनुषां सन्तीतरेषामपि ।
5049@2    किंतु श्रीफलता तवैव जयिनी मालूर दिङ्मण्डले  यस्यैतानि फलानि
यौवनवतीवक्षोजलक्ष्मीगृहाः ॥ ५०४९॥

5050@1   आमोदेन कदम्बकन्दलभुवा लिम्पन्नशेषं नभः
प्रीतिस्फीतमयूरवृन्दनटनप्रस्तावनापण्डितः ।
5050@2    अम्भोदप्रथमोदबिन्दुरचनानिर्मृष्टघर्मः शनैर् वायुर्वाति भयंकरः
प्रवसतां मेघंकराडम्बरः ॥ ५०५०॥

5051@1   आमोदैर्मरुतो मृगाः किसलयोल्लासैस्त्वचा तापसाः  पुष्पैः षट्चरणाः
फलैः शकुनयो घर्मार्दिताश्छायया ।
5051@2    स्कन्धैर्गन्धगजास्त्वयैव विहिताः सर्वे कृतार्थास्ततस् त्वं
विश्वोपकृतिक्षमोऽसि भवता भग्नापदोऽन्ये द्रुमाः ॥ ५०५१॥

5052@1   आमोदैस्ते दिशि दिशि गतैर्दूरमाकृष्यमाणाः  साक्षाल्लक्ष्मीं तव
मलयज द्रष्टुमभ्यागताः स्मः ।
5052@2    किं पश्यामः सुभग भवतः क्रीडति क्रोड एव  व्यालस्तुभ्यं भवतु
कुशलं मुञ्च नः साधयामः ॥ ५०५२॥

5053@1   आम्नायानामाहान्त्या वाग् गीतीरीतीः प्रीतीर्भीतीः ।
5053@2    भोगो रोगो मोदो मोहो ध्येये ध्येच्छे देशे क्षेमे ॥ ५०५३॥

5054@1   आम्नायाभ्यसनान्यरण्यरुदितं कृच्छ्रव्रतान्यन्वहं  मेदश्छेदपदानि
पूर्तविधयः सर्वे हुतं भस्मनि ।
5054@2    तीर्थानामवगाहनानि च गजस्नानं विना यत्पद-  द्वन्द्वाम्भोरुहसंस्तुतिं
विजयते देवः स नारायणः ॥ ५०५४॥

5055@1   अम्नाये स्मृतितन्त्रे च लोकाचारे च सूरिभिः ।
5055@2    शरीरार्धं स्मृता जाया पुण्यापुण्यफले समा ॥ ५०५५॥

5056@1   आम्रं छित्त्वा कुठारेण निम्बं परिचरेत्तु यः ।
5056@2    यश्चैनं पयसा सिञ्चेन् नैवास्य मधुरो भवेत् ॥ ५०५६॥

5057@1   आम्र यद्यपि गता दिवसास्ते  पुष्पसौरभफलप्रचुरा ये ।
5057@2    हन्त सम्प्रति तथापि जनानां  छाययैव दलयस्यतितापम् ॥ ५०५७॥

5058@1   आम्राः किं फलभारनम्रशिरसो रम्याः किमूष्मच्छिदः  सच्छायाः
कदलीद्रुमाः सुरभयः किं पुष्पिताश्चम्पकाः ।
5058@2    एतास्ता निरवग्रहोग्रकरभोल्लीढार्धरूढाः पुनः  शम्यो भ्राम्यसि मूढ
निर्मरुति किं मिथ्यैव मर्तुं मरौ ॥ ५०५८॥

5059@1   आम्राङ्कुरोऽयमरुण-  श्यामलरुचिरस्थिनिर्गतः सुतनु ।
5059@2    नवकमठकर्परपुटान्  मूर्धेवोर्ध्वं गतः स्फुरति ॥ ५०५९॥

5060@1   आम्रीमञ्जुलमञ्जरीवरशरः सत्किंशुकं यद्धनुर् ज्या यस्यालिकुलं
कलङ्करहितं छत्रं सितांशुः सितम् ।
5060@2    मत्तेभो मलयानिलः परभृतो यद्वन्दिनो लोकजित्  सोऽयं वो वितरीतरीतु
वितनुर्भद्रं वसन्तान्वितः ॥ ५०६०॥

5061@1   आम्रे पल्लविते स्थित्वा कोकिला मधुरस्वरम् ।
5061@2    चुकूज कामिनां चित्तम् आकर्षन्तीव दूतिका ॥ ५०६१॥

5062@1   आम्रैः क्षेमं भल्ला-  तकैर्भयं पीलुभिस्तथारोग्यम् ।
5062@2    खदिरशमीभ्यां दुर्भि-  क्षमर्जुनैः शोभना वृष्टिः ॥ ५०६२॥

5063@1   आम्लेन ताम्रशुद्धिः स्याच्छुद्धिः कांस्यस्यभस्मना ।
5063@2    संशुद्धी रजसा नार्यास्तटिन्या वेगतः शुचिः ॥ ५०६३॥

5064@1   आयं पश्यन् व्ययं कुर्यात् आयादल्पतरं व्ययम् ।
5064@2    आयाभावे व्ययं कुर्वन् कुबेरोऽपि विनश्यति ॥ ५०६४॥

5065@1   आयताग्रसितरश्मिनिबद्धं  लाञ्छनच्छविमषीरसदिग्धम् ।
5065@2    चन्द्रकैतवमरुत्पटचक्रं  क्रीडयोत्सृजति किं स्मरबालः ॥ ५०६५॥

5066@1   आयताङ्गुलिरभूदतिरिक्तः  सुभ्रुवां क्रशिमशालिनि मध्ये ।
5066@2    श्रोणिषु प्रियकरः पृथुलासु  स्पर्शमाप सकलेन तलेन ॥ ५०६६॥

5067@1   आयतिं सर्वकार्याणां तदात्वं च विचारयेत् ।
5067@2    अतीतानां च सर्वेषां गुणदोषौ च तत्त्वतः ॥ ५०६७॥

5068@1   आयतीमिव विध्वस्ताम् आज्ञां प्रतिहतामिव ।
5068@2    दीप्तामिव दिशं काले पूजामपहतामिव ॥ ५०६८॥

5069@1   आयत्यां गुणदोषज्ञस्तदात्वे क्षिप्रनिश्चयः ।
5069@2    अतीते कार्यशेषज्ञः शत्रुभिर्नाभिभूयते ॥ ५०६९॥

5070@1   आयत्यां च तदात्वे च यत् स्यादास्वादपेशलम् ।
5070@2    तदेव तस्य कुर्वीत न लोकद्विष्टमाचरेत् ॥ ५०७०॥

5071@1   आयत्यां प्रतिकारज्ञस्तदात्वे दृढनिश्चयः ।
5071@2    अतीते कार्यशेषज्ञो नरोऽर्थैर्न प्रहीयते ॥ ५०७१॥

5072@1   आयत्या च जयेदाशाम् अर्थं सङ्गविवर्जनात् ।
5072@2    अनित्यत्वेन च स्नेहं क्षुधं योगेन पण्डितः ॥ ५०७२॥

5073@1   आयद्वारेषु सर्वेषु कुर्यादाप्तान् परीक्षितान् ।
5073@2    आददीत धनं तैस्तु भास्वानुस्रैरिवोदकम् ॥ ५०७३॥

5074@1   आयव्ययं सदानुष्णं छेदनं संशयस्य च ।
5074@2    अनिशं तस्य च ज्ञानं मन्त्रिणां त्रिविधं फलम् ॥ ५०७४॥

5075@1   आयव्ययेऽन्नसंस्कारे गृहोपस्काररक्षणे ।
5075@2    शौचेऽग्निकार्ये संयोज्याः रक्षा स्त्रीणामियं स्मृता ॥ ५०७५॥

5075A@1   आयव्ययौ यस्य च संविभक्तौ  छन्नश्च चारो निभृतश्च मन्त्रः ।
5075A@2    न चाप्रियं मन्त्रिषु यो ब्रवीति  सा सागरान्तां पृथिवीं प्रशास्ति ॥

5076@1   आयस्ता कलहं पुरेव कुरुते न स्रंसने वाससो
भुग्नभ्रूरतिखण्ड्यमानमधरं धत्ते न केशग्रहे ।
5076@2    अङ्गान्यर्पयति स्वयं भवति नो वामा हठालिङ्गने  तन्व्या शिक्षित एष
सम्प्रति पुनः कोपप्रकारोऽपरः ॥ ५०७६॥

5077@1   आयस्य तावदपि कर्म करोतु कश्चित्  तेनापि मातरधिकं किमिहानुभाव्यम् ।
5077@2    आस्ते सुखं य इह भारतवर्षसीमन्य् आस्ते स किंचिदित उत्तरतोऽपसृत्य
॥ ५०७७॥

5078@1   आयस्य तुर्यभागेन व्ययकर्म प्रवर्तयन् ।
5078@2    अन्यूनतैलदीपोऽपि चिरं भद्राणि पश्यति ॥ ५०७८॥

5079@1   आयाच्चतुर्थभागेन व्ययकर्म प्रवर्तयेत् ।
5079@2    प्रभूततैलदीपो हि चिरं भद्राणि पश्यति ॥ ५०७९॥

5080@1   आयातं मामपरिचितया वेलया मन्दिरं ते  चोरो दण्ड्यस्त्वमिति मधुरं
व्याहरन्त्या भवत्या ।
5080@2    मन्दे दीपे मधुलवमुचां मालया मल्लिकानां  बद्धं चेतो दृढतरमिदं
बाहुबन्धच्छलेन ॥ ५०८०॥

5081@1   आयातं सखि दयितं चिरात् प्रवासात्  क्षामाङ्गं तव विरहानलेन तप्तम् ।
5081@2    सद्योऽमुं निजमृदुलाङ्गसङ्गदानात्  संतृप्तिं नय भव संमुखी
किमेवम् ॥ ५०८१॥

5082@1   आयातः कुमुदेश्वरो विजयते सर्वेश्वरो मारुतो  भृङ्गः स्फूर्जति भैरवो
न निकटं प्राणेश्वरो मुञ्चति ।
5082@2    एते सिद्धरसाः प्रसूनविशिखो वैद्योऽनवद्योत्सवो  मानव्याधिरयं
कृशोदरि कथं त्वच्चेतसि स्थास्यति ॥ ५०८२॥

5083@1   आयातस्ते समीपं तव गुणविमलान् पण्डितो वादकर्ता  काव्ये भव्ये हि
रेवाभवविगतरसे रुग्युगे रोगहर्ता ।
5083@2    नाहं जाने चिकित्सां सकलगुणनिधे दुर्दरिद्रत्वरोगे
श्रीमद्राजार्जुनेन्द्रप्रबलमपि यते कल्पिता सा चिकित्सा ॥ ५०८३॥

5084@1   आयाताः सखि वर्षा  वर्षादपि यासु वासरो दीर्घः ।
5084@2    दिशि दिशि नीरतरङ्गो  नीरतरङ्गो ममापि हृदयेशः ॥ ५०८४॥

5085@1   आयाता जलदावली सरभसं विद्युत्समालिङ्गिता  शैलानां परितः
सशब्दमहिभुक्ष्रेणी नरीनृत्यति ।
5085@2    एवं सत्यपि हन्त सम्प्रति पतिर्देशान्तरं प्रस्थितस् तद् दुःखं
विनिवेद्यतां सखि कथं कस्याधुनाग्रे मया ॥ ५०८५॥

5086@1   आयाता मधुयामिनी यदि पुनर्नायात एव प्रभुः  प्राणा यान्तु विभावसौ यदि
पुनर्जन्मग्रहं प्रार्थये ।
5086@2    व्याधः कोकिलबन्धने विधुपरिध्वंसे च राहुग्रहः  कन्दर्पे
हरनेत्रदीधितिरहं प्राणेश्वरे मन्मथः ॥ ५०८६॥

5087@1   आयाता मधुरजनी  मधुरजनीगीतिहृद्येयम् ।
5087@2    अङ्कुरितः स्मरविटपी  स्मर विट पीनस्तनीमबलाम् ॥ ५०८७॥

5088@1   आयाता रजनी भविष्यति महाविश्लेषदावानलो  नोद्वेगः सहसा कृशाङ्गि
मनसा कार्यो रथाङ्गाह्वयः ।
5088@2    इत्थं बाष्पनिरुद्धगद्गदतया संभाष्य कोकीं चिरं  चिन्तापूर्णमना
विनोदविमुखो हंहो विधिं निन्दति ॥ ५०८८॥

5089@1   आयाता रतिनायकस्य विपिनं श्रीराधिकाभ्यागतो  दैवादेव हरिश्च तत्र
चतुरश्चेटोऽपि तत्रागमत् ।
5089@2    शीघ्रं पर्वतकन्दरोदरगतं लास्यं शिखीनां पुरः  पंश्यामीति
हरिं निगद्य शनकैर्गेहं समभ्यागमत् ॥ ५०८९॥

5090@1   आयातासि विमुञ्च वेपथुभरं दृष्टासि किं केनचिन्  नीलं चोलममुं
विमुञ्च हरतु स्वेदं निशीथानिलः ।
5090@2    इत्यन्तर्भयसन्नकण्ठमसकृद् यामीति तल्पातिथिर् त्रस्यन्ती परिरभ्यते
सुकृतिना स्वैरं नवस्वैरिणी ॥ ५०९०॥

5091@1   आयाति फुल्लकुसुमः कुसुमागमोऽयम्  एषा शशाङ्कतिलका शरदागतेति ।
5091@2    बाढं प्रहृष्यति जनो न पुनर्ममैतद्  आयुःप्रहीणमिति याति मनोविषादम्
॥ ५०९१॥

5092@1   आयाति याति खेदं  करोति मधु हरति मधुकरीवान्या ।
5092@2    अधिदेवता त्वमेव  श्रीरिव कमलस्य मम मनसः ॥ ५०९२॥

5093@1   आयाति याति पुनरेव जलं प्रयाति  पद्माङ्कुराणि विधुनोति धुनोति पक्षौ ।
5093@2    उन्मत्तवद् भ्रमति कूजति मन्दमन्दं  कान्तावियोगविधुरो निशि चक्रवाकः
॥ ५०९३॥

5094@1   आयाति श्रियमञ्जसा नयनयोरम्भोरुहप्रेयसी  संनाहः स्तनयोरयं
कलयते संभोगयोग्यां दशाम् ।
5094@2    वैदग्ध्येन सहासिकां वितनुते वाचामियं प्रक्रिया  मुग्धायाः पुनरैन्दवीं
न सहते मुख्यामभिख्यां मुखम् ॥ ५०९४॥

5095@1   आयाति स्खलितैः पादैर्मुखवैवर्ण्यसंयुतः ।
5095@2    ललाटस्वेदभाग् भूरिगद्गदं भाषते वचः ॥ ५०९५॥

5096@1   कम्पमानमधोऽवेक्षी पापं प्राप्तः सदा नरः ।
5096@2    तस्माद् यत्नात् परिज्ञेयश्चिह्नैरेतैर्विचक्षणैः ॥ ५०९६॥

5097@1   आयाति हृष्टोऽभिमुखो यदि श्वा  क्रीडां प्रकुर्वन् विलुथंस्तथाग्रे ।
5097@2    शीघ्रं तदानीं ध्रुवमध्वगानां  भवेत् प्रभूतो धनधान्यलाभः
॥ ५०९७॥

5098@1   आयातु यातु खेदं  करोतु मधु हरतु चाप्यन्या ।
5098@2    अधिदेवता त्वमेव  श्रीरिव कमलस्य मम मनसः ॥ ५०९८॥

5099@1   आयाते च तिरोहितो यदि पुनर्दृष्टोऽन्यकार्ये रतो  वाचि स्मेरमुखो
विषण्णवदनः स्वक्लेशवादे मुहुः ।
5099@2    अन्तर्वेश्मनि वासमिच्छति भृशं व्याधीति यो भाषते
भृत्यानामपराधकीर्तनपरस्तन्मन्दिरं न व्रजेत् ॥ ५०९९॥

5100@1   आयाते दयिते मनोरथशतैर्नीत्वा कथंचिद् दिनं  गत्वा वासगृहं
जडे परिजने दीर्घां कथां कुर्वति ।
5100@2    दष्टास्मीत्यभिधाय सत्वरपदं व्याधूय चीनांशुकं  तन्वङ्ग्या
रतिकातरेण मनसा नीतः प्रदीपः शमम् ॥ ५१००॥

5101@1   आयाते दयिते मरुस्थलभुवामुल्लङ्घ्य दुर्लङ्घ्यतां  गेहिन्या
परितोषबाष्पतरलामासज्य दृष्टिं मुखे ।
5101@2    दत्वा पीलुशमीकरीरकवलान् स्वेनाञ्चलेनादराद्  आमृष्टं करभस्य
केशरसटाभाराबलग्नं रजः ॥ ५१०१॥

5102@1   आयाते रभसाद्यदि प्रियतमे प्रत्युद्गता नो चिरं  नो वा
मण्डलितोन्नतस्तनतटं गाढं समालिङ्गितः ।
5102@2    आश्लिष्य स्वभुजावलम्बमथवा प्रेमार्द्रया नो गिरा  संभाव्याभिहितो हतासि
सरले स्वैरेव दुश्चेष्टितैः ॥ ५१०२॥

5103@1   आयातेऽर्थिनि गोत्रभिद्यभिमते कर्णोऽमुचत् कुण्डलं  कामास्त्रं किल
भूरिलोचनयुगं तस्मिन् समासज्जताम् ।
5103@2    नन्वेतत् कुरुनायकस्य हृदयं तस्मात् समाधीयतां  संभूतस्तपसोऽत्र
यो रतिरसो मापार्थतो हीयताम् ॥ ५१०३॥

5104@1   आयाते श्रुतिगोचरं प्रियतमप्रस्थानकाले पुरस् तल्पान्तःस्थितया
तदाननमलं दृष्ट्वा चिरं मुग्धया ।
5104@2    सोच्छ्वासं दृढमन्युनिर्भरगलद्बाष्पाम्बुधौतं तया  स्वं वक्त्रं
विनिवेश्य भर्तृहृदये निःशब्दकं रुद्यते ॥ ५१०४॥

5105@1   आयातैव निशा निशापतिकरैः कीर्णं दिशामन्तरं  भामिन्यो भवनेषु
भूषणगणैरङ्गान्यलंकुर्वते ।
5105@2    मुग्धे मानमपाकरोषि न मनागद्यापि रोषेण ते  हा हा
बालमृणालतोऽप्यतितरां तन्वी तनुस्ताम्यति ॥ ५१०५॥

5106@1   आयातैव निशा मनो मृगदृशामुन्निद्रमातन्वती  मानो मे कथमेष
सम्प्रति निरातङ्कं हृदि स्थास्यति ।
5106@2    ऊहापोहमिमं सरोजनयना यावद् विधत्तेतरां  तावत् कामनृपातपत्रसुषमं
बिम्बं बभासे विधोः ॥ ५१०६॥

5107@1   आयातो दयितस्तवेति सहसा न श्रद्दधे भाषितं  सद्यः संमुखतां
गतेऽपि सुमुखी भ्रान्तिं निजां मन्यते ।
5107@2    कण्ठाश्लेषिभुजेऽपि शून्यहृदया स्वप्नान्तरं शङ्कते
प्रत्यावृत्तिमियं प्रियस्य कियता प्रत्येतु शातोदरी ॥ ५१०७॥

5108@1   आयातो भवतः पितेति सहसा मातुर्निशम्योदितं  धूलीधूसरितो विहाय
शिशुभिः क्रीडारसान् प्रस्तुतान् ।
5108@2    दूरात् स्मेरमुखः प्रसार्य ललितं बाहुद्वयं बालको  नाधन्यस्य पुरः
समेति परया प्रीत्या रटद्घर्घरम् ॥ ५१०८॥

5109@1   आयातो वनमाली  गृहपतिरालि समायातः ।
5109@2    स्मर सखि पाणिनिसूत्रं  विप्रतिषेधे परं कार्यम् ॥ ५१०९॥

5110@1   आयात् त्रिभागतः कुर्याद् व्ययं धर्मपरो नरः ।
5110@2    एतदेव हि पाण्डित्यं यदायादल्पको व्ययः ॥ ५११०॥

5111@1   आयान्तं गुणिनं दृष्ट्वा प्रहृष्येदाद्रियेत च ।
5111@2    गुणिनो ह्यादृता भूयश्चेष्टन्ते तस्य सम्पदे ॥ ५१११॥

5112@1   आयान्तं स्वपतिं दृष्ट्वा भक्षयन्ती सदाखिलम् ।
5112@2    परित्यक्ता निजैः पुत्रैर्बान्धवैः स्वजनैस्तथा ॥ ५११२॥

5113@1   आयान्तमालोक्य हरिं प्रतोल्याम्  आल्याः पुरस्तादनुरागमेका ।
5113@2    रोमाञ्चकम्पादिभिरुच्यमानं  भामा जुगूह प्रणमन्त्यथैनम् ॥ ५११३॥

5114@1   आयान्ति त्वरितं गभीरसरितां कूलेषु भूमीरुहां  मूलेषु व्यथिता
निदाघपथिकाः कृत्यं तदेषां परम् ।
5114@2    यत्पुष्पैरधिवासनं निबिडया यच्छायया पालनं  यन्मन्दैरुपवीजनं
च पवनैः कृत्यं तदुर्वीरुहाम् ॥ ५११४॥

5115@1   आयान्ति यत्र निवसन्ति चिराय चेष्टं  निर्यान्ति चैवममिताः सरितो
यतोऽमी ।
5115@2    देवैर्हृतेषु बहुलेषु मणिष्वपीभ्यो  यः पूर्ववत् स
जयतादमृतैकभूमिः ॥ ५११५॥

5116@1   आयान्ति यान्ति सततं  नीरं शिशिरं खरं न गणयन्ति ।
5116@2    विद्मो न हन्त दिवसाः  कस्य किमेते करिष्यन्ति ॥ ५११६॥

5117@1   आयान्त्यग्रे ननु तनुभवा उत्तमर्णा इवेमे  शय्यालग्नाः फणभृत इवाभान्ति
दारा इदानीम् ।
5117@2    कारागेहप्रतिममधुना मन्दिरं दृश्यते मे  तत्र स्थातुं प्रसजति मनो
न क्षणं न क्षणार्धम् ॥ ५११७॥

5118@1   आयान्त्यां निजयुवतौ वनात् सशङ्कं  बर्हाणामपरशिखण्डिनीं भरेण ।
5118@2    आलोक्य व्यवदधतं पुरो मयूरं  कामिन्यः श्रदधुरनार्जवं नरेषु
॥ ५११८॥

5119@1   आयान्त्या दिवसश्रियः पदतलस्पर्शानुभावादिव
व्योमाशोकतरोर्नवीनकलिकागुच्छः समुज्जृम्भते ।
5119@2    आतन्वन्नवतंसविभ्रममसावाशाकुरङ्गीदृशाम्
उन्मीलत्तरुणप्रभाकरकरस्तोमः समुद्भासते ॥ ५११९॥

5120@1   आयामिनोस्तदक्ष्णोर् अञ्जनरेखाविधिं वितन्वन्त्याः ।
5120@2    पाणिः प्रसाधिकायाः  प्रापदपाङ्गं चिरेण विश्रम्य ॥ ५१२०॥

5121@1   आयासः परहिंसा  वैतंसिकसारमेय तव सारः ।
5121@2    त्वामपसार्य विभाज्यः  कुरङ्ग एषोऽधुनैवान्यैः ॥ ५१२१॥

5122@1   आयासशतलभ्यस्य प्राणेभ्योऽपि गरीयसः ।
5122@2    गतिरेकैव वित्तस्य दानं शेषा विपत्तयः ॥ ५१२२॥

5123@1   आयासशोकभयदुःखमुपैति मर्त्यो  मानेन सर्वजननिन्दितवेषरूपः ।
5123@2    विद्यादयादमयमादिगुणांश्च हन्ति  ज्ञात्वेति गर्ववशमेति न शुद्धबुद्धिः
॥ ५१२३॥

5124@1   आयासश्लथबाहुवल्लिरधिकस्मेरै ।- -।-
लोलापाङ्गकपोलपालिरलिकस्तोमार्धलुप्तालका ।
5124@2    न्यस्यन्ती मदयत्यनावृत इव प्रच्छादनायाञ्चलं  मुग्धा
स्वेदनिपीतसूक्ष्मसिचयव्यक्तस्तनी वक्षसि ॥ ५१२४॥

5125@1   आयासादलघुतरस्तनैः स्वनद्भिः  श्रान्तानामविकचलोचनारविन्दैः ।
5125@2    अभ्यम्भः कथमपि योषितां समूहैस् तैरुर्वीनिहितचलत्पदं प्रचेले
॥ ५१२५॥

5126@1   आयासानविचिन्तयन्नगणयल्लाभं ततः किंचिदप्य् अम्भो मुञ्चति
कीर्तिमात्रशरणो धाराधरः सर्वतः ।
5126@2    तद्यत्नादुपयुज्य वर्धयतु वा दातुर्यशः शाश्वतं  मौढ्यादेतदुपेक्ष्य
नाशयतु वा लोकः प्रमाणं ततः ॥ ५१२६॥

5127@1   आयास्य बहुभिर्दुग्धां पीतां वत्सेन सद्गवीम् ।
5127@2    सुशिक्षितोऽपि गोपालः प्रयत्नेन दुहीत किम् ॥ ५१२७॥

5128@1   आयास्यसि कदा कान्ते मदन्तकमयि प्रभे ।
5128@2    इति प्र्ष्टेन्दुवदनाच्छादयद् वाससा मुखम् ॥ ५१२८॥

5129@1   आयास्यस्यवधावपर्यवसिते गत्वेति संभाव्यते  सम्प्राप्ते त्वयि यानि तान्यपि
सुखान्यद्यापरोक्षाणि नः ।
5129@2    किंत्वज्ञातवियोगवेदनमिदं सद्यस्त्वयि प्रस्थिते  चेतः किं नु
करीष्यतीत्यविदितं सम्यङ् न निश्चीयते ॥ ५१२९॥

5130@1   आयास्यामि पुनस्तवान्तिकमहं यामे व्यतीते प्रियेत्य् उक्त्वा पङ्कजलोचना
सरभसं कान्ता समाजं ययौ ।
5130@2    जाते क्वापि च सीञ्जते किमु समायातेति मार्गं मुहुर् दर्शं दर्शमथो
मया निशि मनाग् लब्धो न निद्रारसः ॥ ५१३०॥

5131@1   आयुः कर्म च वित्तं च विद्या निधनमेव च ।
5131@2    पञ्चैतानि हि सृज्यन्ते गर्भस्थस्यैव देहिनः ॥ ५१३१॥

5132@1   आयुः कल्लोललोलं कतिपयदिवसस्थायिनी यौवनश्रीर् अर्थाः संकल्पकल्पा
घनसमयतडिद्विभ्रमा भोगपूराः ।
5132@2    कण्ठाश्लेषोपगूढं तदपि च न चिरं यत् प्रियाभिः प्रणीतं
ब्रह्मण्यासक्तचित्ता भवत भवभयाम्भोधिपारं तरीतुम् ॥ ५१३२॥

5133@1   आयुःप्रश्ने दीर्घमायुर्वाच्यं मौहूर्तिकैर्जनैः ।
5133@2    जीवन्तो बहु मन्यन्ते मृताः प्रक्ष्यन्ति कं पुनः ॥ ५१३३॥

5134@1   आयुः श्रियं यशो धर्मं लोकानाशिष एव च ।
5134@2    हन्ति श्रेयांसि सर्वाणि पुंसो महदतिक्रमः ॥ ५१३४॥

5135@1   आयुः श्रीः कीर्तिरैश्वर्यम् आशिषः पुरुषस्य याः ।
5135@2    भवन्त्येव हि तत्काले यथानिच्छोर्विपर्ययाः ॥ ५१३५॥

5136@1   आयुःसत्त्वबलारोग्यसुखप्रीतिविवर्धनाः ।
5136@2    रस्याः स्निग्धाः स्थिरा हृद्या आहाराः सात्त्विकप्रियाः ॥ ५१३६॥

5137@1   आयुःसारं युअवनम्  ऋतुसारः कुसुमसायकवयस्यः ।
5137@2    सुन्दरि जीवितसारो  रतिभोगरसामृतस्वादः ॥ ५१३७॥

5138@1   आयुक्तकेभ्यश्चोरेभ्यः परेभ्यो राजवल्लभात् ।
5138@2    पृथिवीपतिलोभाच्च प्रजानां पञ्चधा भयम् ॥ ५१३८॥

5139@1   आयुधानां धनुः श्रेष्ठम् आसनानां च मेदिनी ।
5139@2    फलानां चाम्रवृक्षस्य देवानां च महेश्वरः ॥ ५१३९॥

5140@1   आयुर्घृते गुडे रोगा नित्यं मृत्युर्विदाहिषु ।
5140@2    आरोग्यं कटुतिक्तेषु बलं माषे पयस्तु च ॥ ५१४०॥

5141@1   आयुर्दानमहोत्सवस्य विनतक्षोणीभृतां मूर्तिमान्  विश्वासो नयनोत्सवो
मृगदृशां कीर्तेः प्रकाशः परः ।
5141@2    आनन्दः कलिताकृतिः सुमनसां वीरश्रियो जीवितं  धर्मस्यैव निकेतनं
विजयते वीरः कलिङ्गेश्वरः ॥ ५१४१॥

5142@1   आयुर्दीर्घतरं वपुर्वरतरं गोत्रं गरीयस्तरं  वित्तं भूरितरं
बलं बहुतरं स्वामित्वमुच्चैस्तरम् ।
5142@2    आरोग्यं विगतान्तरं त्रिजगति श्लाघ्यत्वमल्पेतरं  संसाराम्बुनिधिं
करोति सुतरं चेतः कृपार्द्रान्तरम् ॥ ५१४२॥

5143@1   आयुर्नश्यति पश्यतां प्रतिदिनं याति क्षयं यौवनं  प्रत्यायान्ति
गताः पुनर्न दिवसाः कालो जगद्भक्षकः ।
5143@2    लक्ष्मीस्तोयतरङ्गभङ्गचपला विद्युच्चलं जीवितं  यस्मान्मां
शरणागतं शरणद त्वं रक्ष रक्षाधुना ॥ ५१४३॥

5144@1   आयुर्नीरतरङ्गभङ्गुरमिति ज्ञात्वा सुखेनासितं  लक्ष्मीः स्वप्नविनश्वरीति
सततं भोगेषु बद्धा रुचिः ।
5144@2    अभ्रस्तम्बविडम्बि यौवनमिति प्रेम्णावगूढाः स्त्रियो  यैरेवात्र विमुच्यते
भवरसात् तैरेव बद्धो जनः ॥ ५१४४॥

5145@1   आयुर्बलं विपुलमस्तु सुखित्वमस्तु  कल्याणमस्तु विपुला तव कीर्तिरस्तु ।
5145@2    श्रीरस्तु धर्ममतिरस्तु रिपुक्षयोऽस्तु
संतानवृद्धिरभिवाञ्छितसिद्धिरस्तु ॥ ५१४५॥

5146@1   आयुर्यशो बलं वित्तम् आकाङ्क्षद्भिः प्रियाणि च ।
5146@2    पितैवाराधनीयोऽग्रे दैवतं हि पिता महत् ॥ ५१४६॥

5147@1   आयुर्लेखा पवनचलनाश्लिष्टदीपोपमेया  सम्पच्चैषा
मदवशचलत्कामिनीदृष्टिलोला ।
5147@2    तीव्रश्चान्तर्दहति हृदयं विप्रयोगः प्रियेभ्यस् तस्मादेतत् सततममलं
ब्रह्म शान्तं प्रपन्नाः ॥ ५१४७॥

5148@1   आयुर्वर्षशतं नृणां परिमितं रात्रौ तदर्धं गतं  तस्यार्धस्य
परस्य चार्धमपरं बालत्ववृद्धत्वयोः ।
5148@2    शेषं व्याधिवियोगदुःखसहितं सेवादिभिर्नीयते  जीवे
वारितरङ्गचञ्चलतरे सौख्यं कुतः प्राणिनाम् ॥ ५१४८॥

5149@1   आयुर्वर्षशतं नृणां परिमितं रात्रौ तदर्धं हृतं  तस्यार्धस्य
च किंचिदेव जरया बाल्येन किंचिद् हृतम् ।
5149@2    किंचिद् व्याधिवियोगदुःखमरणैर्भूपालसेवारसैर् नष्टं
शिष्टमतस्तरङ्गतरलं पुंसां सुखं क्व क्षणे ॥ ५१४९॥

5150@1   आयुर्वायुचलं सुरेश्वरधनुर्लोलं बलं यौवनं  विद्युद्वच्चपलं
धनं गिरिनदीकल्लोलवच्चञ्चलम् ।
5150@2    तारुण्यं करिकर्णतालतरलं देहं च रोगाकुलं  ज्ञात्वा सर्वमिदं
कुरुध्वममलं धर्मं सदा निश्चलम् ॥ ५१५०॥

5151@1   आयुर्वायुव्यथितनलिनीपत्रमित्रं किमन्यत्  सम्पच्छम्पाद्युतिसहचरी
स्वैरचारी कृतान्तः ।
5151@2    कस्मादस्मिन् भ्रमसि तमसि त्वं प्रयाहि प्रयागं  पौनःपुन्यं भुवि
भगवती स्वर्धुनी ते धुनीते ॥ ५१५१॥

5152@1   आयुर्वासरमासवत्सरगणे गच्छत्यदूरं पथैर् आक्रामन्ति
कृतान्तकासरखुरक्षुण्णा रजोराजयः ।
5152@2    ईषल्लङ्घितशैशवा इति वयःसंधिं दधाना इति  व्यक्ता वर्जितयौवना
इति तथा नन्दन्ति तन्द्रालवः ॥ ५१५२॥

5153@1   आयुर्वित्तं गृहच्छिद्रं मन्त्रमैथुनभेषजम् ।
5153@2    अपमानं तपो दानं नव गोप्यानि यत्नतः ॥ ५१५३॥

5154@1   आयुर्वित्तं गृहच्छिद्रं मन्त्रमैथुनभेषजम् ।
5154@2    दानमानापमानं च नवैतानि सुगोपयेत् ॥ ५१५४॥

5155@1   आयुर्वृद्धिक्षयोत्कर्षहेतुं कालविनिर्गतम् ।
5155@2    वाञ्छतां धनिनामिष्टं जीवितात् परमं धनम् ॥ ५१५५॥

5156@1   आयुर्वेदकृताभ्यासः सर्वेषां प्रियदर्शनः ।
5156@2    आर्यशीलगुणोपेत एष वैद्यो विधीयते ॥ ५१५६॥

5157@1   आयुर्वेदमधीयानाः केवलं सपरिग्रहम् ।
5157@2    दृश्यन्ते बहवो वैद्या व्याधिभिः समभिप्लुताः ॥ ५१५७॥

5158@1   आयुषः क्षण एकोऽपि न लभ्यः स्वर्णकोटिभिः ।
5158@2    स चेन्निरर्थकं नीतः का नु हानिस्ततोऽधिका ॥ ५१५८॥

5159@1   आयुषः क्षण एकोऽपि न लभ्यः स्वर्णकोटिभिः ।
5159@2    स वृथा नीयते येन तस्मै नृपशवे नमः ॥ ५१५९॥

5160@1   आयुषः क्षण एकोऽपि सर्वरत्नैर्न लभ्यते ।
5160@2    नीयते यद् वृथा सोऽपि प्रमादः सुमहानयम् ॥ ५१६०॥

5161@1   आयुष्मान् प्राङ्मुखो भुञ्जात् धनवान् दक्षिणामुखः ।
5161@2    पश्चिमे तु यशस्वी स्यान् न कदाचिदुदङ्मुखः ॥ ५१६१॥

5162@1   आयुष्यं सर्वथा रक्ष्यं प्राणिनामिह धीमता ।
5162@2    अप्यल्पगुणसम्पन्नो जीवन् भद्राणि पश्यति ॥ ५१६२॥

5163@1   आयुस्तडिच्चलमपायि शरीरमेतन्  मृत्युर्ग्रसिष्यति कदेति न कोऽपि वेद ।
5163@2    अद्यैव तद् भजत मुक्तिपथं द्विजेन्द्रा  ज्येष्ठागमावधि हि तिष्ठति
किं न दर्शः ॥ ५१६३॥

5164@1   आयुस्ते कियदस्ति तत्र च कियत् तारुण्यमत्रापि वाप्य् अर्धं निर्गिलितं
निशात्मकतया यत्रास्ति सङ्गो न ते ।
5164@2    शेषाः सन्ति कति क्षणाः प्रणयजस्तत्रापि कोपो यदि  व्यर्थं निश्चिनु
चक्रवाकि जननं कस्ते हितं वक्ष्यति ॥ ५१६४॥

5165@1   आयुस्ते नरवीर वर्धतु सदा हेमन्तरात्रिर्यथा  लोकानां प्रियवर्धनो
भव सदा हेमन्तसूर्यो यथा ।
5165@2    लोकानां भयवर्धनो भव सदा हेमन्ततोयं यथा  नाशं यान्तु तवारयोऽपि
सततं हेमन्तपद्मं यथा ॥ ५१६५॥

5166@1   आयूंषि क्षणिकानि यौवनमपि प्रायो जराध्यासितं  संयोगा
विरहावसानविरसा भोगाः क्षणध्वंसिनः ।
5166@2    जानन्तोऽपि यथाव्यवस्थितमिदं लोकाः समस्तं जगच्  चित्रं यद्
गुरुगर्वभावितधियः क्रुध्यन्ति माद्यन्ति च ॥ ५१६६॥

5167@1   आयूरेखां चकारास्याः करे द्राघीयसीं विधिः ।
5167@2    शौण्डीर्यगर्वनिर्वाहप्रत्याशां च मनोभुवः ॥ ५१६७॥

5168@1   आये व्यये तथा नित्यं त्यक्तलज्जस्तु वै भवेत् ।
5168@2    न कुञ्चितेन गूढेन नित्यं प्रावरणादिभिः ॥ ५१६८॥

5169@1   आयोधने कृष्णगतिं सहायम्  अवाप्य यः क्षत्रियकालरात्रिम् ।
5169@2    धारां शितां रामपरश्वधस्य  संभावयत्युत्पलपत्रसाराम् ॥ ५१६९॥

5170@1   आरक्ततामेति मुखं जिह्वा वा श्यामतां यदा ।
5170@2    तदा प्राज्ञो विजानीयान् मृत्युमासन्नमात्मनः ॥ ५१७०॥

5171@1   आरक्तदीर्घनयनो नयनाभिरामः  कन्दर्पकोटिललितं वपुरादधानः ।
5171@2    भूयात् स मेऽद्य हृदयाम्बुरुहाधिवर्ती  वृन्दाटवीनगरनागरचक्रवर्ती
॥ ५१७१॥

5172@1   आरक्तराजिभिरियं  कुसुमैर्नवकन्दली सलिलगर्भैः ।
5172@2    कोपाद् अन्तर्बाष्पे  स्मरयति मां लोचने तस्याः ॥ ५१७२॥

5173@1   आरक्ताङ्कुरदन्तुरा कमलिनी नायामिनी यामिनी
स्तोकोन्मुक्ततुषारमम्बरमणेरीषत् प्रगल्भं महः ।
5173@2    अप्येते सहकारसौरभमुचो वाचालिताः कोकिलैर् आयान्ति
प्रियविप्रयुक्तयुवतीमर्मच्छिदो वासराः ॥ ५१७३॥

5174@1   आरक्तानां नवमधु शनैरापिबन् पद्मिनीनां  कालोन्निद्रे कुवलयवने
घूर्णमानः सलीलम् ।
5174@2    स्विन्नो दानैर्विपिनकरिणां सौम्य सेविष्यते त्वाम्  आमोदानामहमहमिकामादिशन्
गन्धवाहः ॥ ५१७४॥

5175@1   आरक्तायतपुष्पबाणनयने स्निग्धाञ्जनश्यामिकां
काश्मीरारुणकर्णिकारकुसुमोत्तंसे महानीलताम् ।
5175@2    उन्मीलत्तिलकान्तरे मृगमदक्षोदार्द्रबिन्दूपमां  धत्ते
मुग्धतमालकान्तिमधुपीवृन्दं वसन्तश्रियः ॥ ५१७५॥

5176@1   आरक्तैर्नवपल्लवैर्विटपिनो नेत्रोत्सवं तन्वते  तान् धुन्वन्नयमभ्युपैति
मधुरामोदो मरुद्दक्षिणः ।
5176@2    तेनालिङ्गितमात्र एव विधिवत् प्रादुर्भवन्निर्भर-  क्रीडाकूतकषायितेन
मनसा लोकोऽयमुन्माद्यते ॥ ५१७६॥

5177@1   आरण्यास्तु स्वकैः कुर्युः सार्थिकाः सार्थिकैः सह ।
5177@2    सैनिकाः सैनिकैरेव ग्रामेऽप्युभयवासिभिः ॥ ५१७७॥

5178@1   आरब्धमब्धिमथनं  स्वहस्तयित्वा द्विजिह्वममरैर्यत् ।
5178@2    उचितस्तत्परिणामो  विषमं विषमेव यज्जातम् ॥ ५१७८॥

5179@1   आरब्धा किमु केतकीकिसलयैर्माला किमायामिनी  कर्पूरस्य परंपरा
मलयजक्षोदस्य लेखाथवा ।
5179@2    धारा वैबुधसैन्धवी नु विसयत्याहो हिमानीमयी  वृष्टिः पञ्चशरस्य
तावकदृशोर्भङ्गी कथं गीयते ॥ ५१७९॥

5180@1   आरब्धा मकरध्वजस्य धनुषैतस्यास्तनुर्वेधसा
त्वद्विश्लेषविशेषदुर्बलतया जाता न तावद्धनुः ।
5180@2    तत् सम्प्रत्यपि रे प्रसीद किमपि प्रेमामृतस्यन्दिनीं  दृष्टिं नाथ
विधेहि सा रतिपतेः शिञ्जापि सम्जायताम् ॥ ५१८०॥

5181@1   आरब्धे दयितामुखप्रतिसमे निर्मातुमस्मिन्नपि  व्यक्तं
जन्मसमानकालमिलितामंशुच्छटां वर्षति ।
5181@2    आत्मद्रोहिणि रोहिणीपरिवृढे पर्यङ्कपङ्केरुहः  संकोचादतिदुःस्थितस्य
न विधेस्तच्छिल्पमुन्मीलितम् ॥ ५१८१॥

5182@1   आरब्धे पटहे स्थिते गुरुजने भद्रासने लङ्घिते
स्कन्धोच्चारणनम्यमानवदनप्रच्योतितोये घटे ।
5182@2    राज्ञाहूय विसर्जिते मयि जनो धैर्येण मे विस्मितः  स्वः पुत्रः कुरुते
पितुर्यदि वचः कस्तत्र भो विस्मयः ॥ ५१८२॥

8183@1   आरभन्तेऽल्पमेवाज्ञाः कामं व्यग्रा भवन्ति च ।
8183@2    महारम्भाः कृतधियस्तिष्ठन्ति च निराकुलाः ॥ ८१८३॥

5184@1   आरभेत नरः कर्म स्वपौरुषमहापयन् ।
5184@2    निष्पत्तिः कर्मणो दैवे पौरुषे च व्यवस्थिता ॥ ५१८४॥

5185@1   आरभेतैव कर्माणि श्रान्तः श्रान्तः पुनः पुनः ।
5185@2    कर्माण्यारभमाणं हि पुरुषं श्रीर्निषेवते ॥ ५१८५॥

5186@1   आरभ्यते महत्कार्यं यैः क्षुद्रैरपि पार्थिवैः ।
5186@2    ते चक्रवर्तिनो भूत्वा जायन्ते भद्रभाजनम् ॥ ५१८६॥

5187@1   आरम्भगुर्वी क्षयिणी क्रमेण  लघ्वी पुरा वृद्धिमती च पश्चात् ।
5187@2    दिनस्य पूर्वार्धपरार्धभिन्ना  छायेव मैत्री खलसज्जनानाम् ॥ ५१८७॥

5188@1   आरम्भरतिताऽधैर्यम् असत्कार्यपरिग्रहः ।
5188@2    विषयोपसेवा चाजस्रं राजसं गुणलक्षणम् ॥ ५१८८॥

5189@1   आरम्भरमणीयानि विमर्दे विरसानि च ।
5189@2    प्रायो वैरावसानानि संगतानि खलैः सह ॥ ५१८९॥

5190@1   आरात् कारीषवह्नेः प्रविरचिततृणप्रस्तरान्तर्निषण्णैः
संशीर्णग्रन्थिकन्थाविवरवशविशच्छीतवाताभिभूतैः ।
5190@2    नीताः कृच्छ्रेण पान्थैः श्वभिरिव निविडं जानुसंकोचकुब्जैर्
अन्तर्दुर्वारदुःखद्विगुणतरकृतायामयामास्त्रि यामाः ॥ ५१९०॥

5191@1   आरादसौ तरुवरस्तव कुन्तलानाम्  आकल्पमात्मकुसुमैरभियाचमानः ।
5191@2    भूयः समाह्वयति या कलकण्ठनादैर् आरोहभारमृदुगामिनि तत्र यामः
॥ ५१९१॥

5192@1   आराद्धं किमु दैवतं कुवलयैस्तेपे तपश्चन्द्रमाः  किं नामायमिदं
च काञ्चनरुचां किं भाग्यमुज्जृम्भते ।
5192@2    दैवं वाद्य किमानुकूलिकमभूद् बालप्रवालश्रियाम्  अस्याः स्मेरदृशो
दधत्यवयवौपम्यं यदेतान्यपि ॥ ५१९२॥

5193@1   आराद्धो मूर्द्धभिर्यत् तुहिनकरकलालंकृतिर्विशतिर्यद्
दोष्णामुष्णांशुमित्रं भुवनपरिभवी यत्प्रतापप्ररोहः ।
5193@2    यत् तत् कैलासशैलोद्धरणमपि मृषा तत् समस्तं तवाभूत्
बिभ्रल्लुण्टाकलीलां यदपहरसि नः पङ्कजाक्षीं परोक्षे ॥ ५१९३॥

5194@1   आराधयति यं देवं तमुत्कृष्टतरं वदेत् ।
5194@2    तन्न्यूनतां नैव कुर्याज्जोषयेत् तस्य सेवनम् ॥ ५१९४॥

5195@1   आराधयितुः प्रेम-  प्रतीक्षणार्थं स्पृहा परं यासाम् ।
5195@2    ता ननु सौभगदेव्यो  गणिकाः कृतिनां समाराध्याः ॥ ५१९५॥

5196@1   आराधिता हि राजानो देववच्चोपसेविताः ।
5196@2    अनुग्रहैर्योजयन्ति भक्तान् घ्नन्ति विपर्यये ॥ ५१९६॥

5197@1   आराधिता हि शीलेन प्रयत्नैश्चोपसेविताः ।
5197@2    राजानः सम्प्रसीदन्ति प्रकुप्यन्ति विपर्यये ॥ ५१९७॥

5198@1   आराधितो वाप्यपराधितो वा  खलः करोत्येव सदापकारम् ।
5198@2    मूर्ध्ना धृतो पादतले स्थितो वा  दशत्यवश्यं खलु दन्दशूकः ॥ ५१९८॥

5199@1   आराध्यः पतिरेव तस्य च पदद्वन्द्वानुवृत्तिर्व्रतं  केनैताः सखि
शिक्षितासि विपथप्रस्थानदुर्वासनाः ।
5199@2    किं रूपेण न यत्र मज्जति मनो यूनां किमाचार्यकैर्
गूढानङ्गरहस्ययुक्तिषु फलं येषां न दीर्घं यशः ॥ ५१९९॥

5200@1   आराध्य दुग्धजलधिः सुधयैव देवान्  देवाय हन्त महते गरलं दिदेश ।
5200@2    येषां ध्रुवं प्रकृतिरेव जलाशयानां  नीचेषु सन्मतिरसन्मतिरुत्तमेषु
॥ ५२००॥

5201@1   आराध्य भूपतिमवाप्य ततो धनानि  भोक्ष्यामहे किल वयं सततं सुखानि ।
5201@2    इत्याशया कलिविमोहितमानसानां  कालः प्रयाति मरणावधिरेव पुंसाम्
॥ ५२०१॥

5202@1   आराध्यमानो नृपतिः प्रयत्नाद्  आराध्यते नाम किमत्र चित्रम् ।
5202@2    अयं त्वपूर्वः प्रतिमाविशेषो  यः सेव्यमानो रिपुतामुपैति ॥ ५२०२॥

5203@1   आरामाधिपतिर्विवेकविकलो नूनं रसा नीरसा  वात्याभिः परुषीकृता दश
दिशश्चण्डातपो दुःसहः ।
5203@2    एवं धन्वनि चम्पकस्य सकले संहारहेतावपि  त्वं सिञ्चन्नमृतेन
तोयद कुतोऽप्याविष्कृतो वेधसा ॥ ५२०३॥

5204@1   आरामाभरणस्य पल्लवचयैरापीततिग्मत्विषः  पाथोद प्रशमं
नयागुरुतरोरेतस्य दावज्वरम् ।
5204@2    ब्रूमस्त्वामुपकारकातर गतप्रायाः पयःसम्पदो  दग्धोऽप्येष तरुर्दिशः
परिमलैरापूर्य निर्वास्यति ॥ ५२०४॥

5205@1   आरामुखं क्षुरप्रं च गोपुच्छं चार्धचन्द्रकम् ।
5205@2    सूचीमुखं च भल्लं च वत्सदन्तं द्विभल्लकम् ॥ ५२०५॥

5206@1   कर्णिकं काकतुण्डं च तयान्यान्यप्यनेकशः ।
5206@2    फलानि देशदेशेषु भवन्ति बहुरूपतः ॥ ५२०६॥

5207@1   आरामुखेन वै चर्म क्षुरप्रेण च कार्मुकम् ।
5207@2    सूचीमुखेन कवचम् अर्धचन्द्रेण मस्तकम् ॥ ५२०७॥

5208@1   भल्लेन हृदयं वेध्यं द्विभल्लेन गुणः शरः ।
5208@2    लोहं च काकतुण्डेन लक्ष्यं गोपुच्छकेन च ॥ ५२०८॥

5209@1   आरामैः सदनैर्हयैर्गजवरैर्गानैः परिक्रीडनैर्
वाद्यैर्यौवनगर्वमञ्जुलतरैर्वृन्दैश्च वामभ्रुवाम् ।
5209@2    मुक्तिः स्याद् यदि तद्विहाय सकलं चैतत् प्रवीणा नराः  कर्तुं हन्त
तपस्तु मुक्तिसुखदं कस्मादरण्यं गताः ॥ ५२०९॥

5210@1   आरामोऽयमनर्गलेन बलिना भग्नः समग्रो मयेत्य्
अन्तःसंभृतहर्षवर्धितमदोदग्रः किमुन्माद्यसि ।
5210@2    मातङ्ग प्रतिवर्शमेव भवतो भावी निदाघज्वरस् तत्रापि प्रतिकारमर्हसि
सखे सम्यक् समालोचितुम् ॥ ५२१०॥

5211@1   आरिप्सुना मन्त्रबलान्वितेन  प्रागेव कार्यो निपुणं विचारः ।
5211@2    दोष्णां बलान् मन्त्रबलं गरीयः  शक्रोऽसुरान् मन्त्रबलाद् विजिग्ये ॥ ५२११॥

5212@1   आरिराधयिषुः सम्यग् अनुजीवी महीपतिम् ।
5212@2    विद्याविनयशिल्पाद्यैरात्मानमुपपादयेत् ॥ ५२१२॥

5213@1   आरुरुक्षोर्मुनेर्योगं कर्म कारणमुच्यते ।
5213@2    योगारूढस्य तस्यैव शमः कारणमुच्यते ॥ ५२१३॥

5214@1   आरुह्य दूरमगणित-  रौद्रक्लेशा प्रकाशयन्ती स्वम् ।
5214@2    वातप्रतीच्छनपटी  वहित्रमिव हरसि मां सुतनु ॥ ५२१४॥

5215@1   आरुह्य नृपतिः पूर्वम् इन्द्रियाश्वान् यशीकृतान् ।
5215@2    कामक्रोधादिकाञ् जित्वा रिपून् आभ्यन्तरांश्च तान् ।
5216@1   जयेदात्मानमेवादौ विजयायान्यविद्विषाम् ।
5216@2    अजितात्मा हि विवशो वशीकुर्यात् कथं परान् ॥ ५२१६॥

5217@1   आरुह्य शैलशिखरं  त्वद्वदनापहृतकान्तिसर्वस्वः ।
5217@2    प्रतिकर्तुमिवोर्ध्वकरः  स्थितः पुरस्तान् निशानाथः ॥ ५२१७॥

5218@1   आरुह्याक्रीदशैलस्य चन्द्रकान्तस्थलीमिमाम् ।
5218@2    नृत्यत्येष लसच्चारुचन्द्रकान्तः शिखावलः ॥ ५२१८॥

5219@1   आरूढः पतित इति स्वसंभवोऽपि  स्वच्छानां परिहरणीयतामुपैति ।
5219@2    कर्णेभ्यश्च्युतमसितोत्पलं वधूनां  वीचीभिस्तटमनु यन्निरासुरापः
॥ ५२१९॥

5220@1   आरूढक्षितिपालभालविगलत्स्वेदाम्बुसेकोद्धता
भेरीझांकृतिचापटंकृतिचमत्कारोल्लसन्म् आनसा ।
5220@2    क्षुभ्यत्क्षोणितलंस्फुरत्खुरपुटं चञ्चच्चलत्केशरं
मन्दभ्रान्तविलोचन प्रतिदिशं नृत्यन्ति वाजिव्रजाः ॥ ५२२०॥

5221@1   आरूढवेणुतरुणाधरविभ्रमेण  माधुर्यशालिवदनाम्बुजमुद्वहन्ती ।
5221@2    आलोक्यतां किमनया वनदेवता वः  कैशोरके वयसि कापि च कान्तियष्टिः
॥ ५२२१॥

5222@1   आरूढस्य चितां कृतानुमरणोद्योगप्रियालिङ्गनं
पुण्ड्रेक्षुद्रवपानमुल्बणमहामोहप्रलुप्तस्मृते ः ।
5222@2    वीतासोरवतंसमाल्यवलयामोदश्च यादृग् भवेद्  भावानां सुभगः
स्वभावमहिमा निश्चेतसस्तादृशः ॥ ५२२२॥

5223@1   आरूढस्वामिकोऽश्वः स्याद् वित्तचिन्तितसिद्धये ।
5223@2    सर्वेषां सुरतक्रीडा दृष्टादौ भोगलब्धये ॥ ५२२३॥

5224@1   आरूढान्तरयौवनस्य परितो गोष्ठीरनुभ्राम्यतस् तत्तत् तासु मनोगतं
सुनिभृतं संव्याचिकीर्षोर्हरेः ।
5224@2    वेगादुच्छलितास्फुटाक्षरदशागर्भास्त्रपागौरवात्  प्रत्यञ्चो वलिता
भवन्तु भवतां कृत्याय वागूर्मयः ॥ ५२२४॥

5225@1   आरूढो मलयानिलद्विपवरं युक्तो विलासानुगैः  पीतः
पुष्पविलोचनैर्नवलतापौराङ्गनानां गणैः ।
5225@2    अभ्राम्यद् वनपत्तने मधुमहीपालः स्फुरत्कोकिला-
लीलालापमिलद्भ्रमद्भ्रमरिकाझांकारभेरीरवैः ॥ ५२२५॥

5226@1   आरूढो वासयष्टिं गृहवलभितले दुष्टमार्जारकेण  क्रूरास्यं ग्रस्यमानः
सकृदपि शनकैर्यद् विचुक्रोश कीरः ।
5226@2    गङ्गेति स्वामिनीं स्वामयममरपतेर्लब्धवानासनार्धं  यस्तु
त्रैस्रोतसाम्भः स्पृशति मृशति वा तत्कथां के विदन्तु ॥ ५२२६॥

5227@1   आरोग्यं चिरमश्विनी नरपते तोषं शिवः केशवः  कल्याणं तव
सर्वदा शशिरवी प्रोद्दीपनं देवताः ।
5227@2    ब्रह्माद्याः सकलाः सुभद्रमवनं गौर्यादयो मातरः  कुर्वाते कुरुते करोति
कुरुतः कुर्वन्ति कुर्वन्तु च ॥ ५२२७॥

5228@1   आरोग्यं परमानन्दः सुखमुत्साह एव च ।
5228@2    ऐश्वर्यं प्रियसंभोगं विना सर्वं निरर्थकम् ॥ ५२२८॥

5229@1   आरोग्यं भास्करादिच्छेच् श्रियमिच्छेद् हुताशनात् ।
5229@2    ज्ञानं महेश्वरादिच्छेन् मोक्षमिच्छेज्जनार्दनात् ॥ ५२२९॥

5230@1   आरोग्यं भास्करादिच्छेद् धनमिच्छेद् हुताशनात् ।
5230@2    महेश्वराज्ज्ञानमिच्छेन् मुक्तिमिच्छेज्जनार्दनात् ॥ ५२३०॥

5231@1   आरोग्यं विद्वत्ता  सज्जनमैत्री महाकुले जन्म ।
5231@2    स्वाधीनता च पुंसां  महदैश्वर्यं विनाप्यर्थैः ॥ ५२३१॥

5232@1   आरोग्यं सौभाग्यं  धनाढ्यता नायकत्वमानन्दः ।
5232@2    कृतपुण्यस्य स्यादिह  सदा जयो वाञ्छितावाप्तिः ॥ ५२३२॥

5233@1   आरोग्यबुद्धिविनयोद्यमशास्त्ररागाः  पञ्चान्तराः पठनसिद्धिगुणा भवन्ति ।
5233@2    आचार्यपुस्तकनिवाससहायकर्णा  बाह्यास्तु पञ्च पठनं परिवर्धयन्ति
॥ ५२३३॥

5234@1   आरोग्यमानृण्यमविप्रवासः  सद्भिर्मनुष्यैः सह सम्प्रयोगः ।
5234@2    स्वप्रत्यया वृत्तिरभीतवासः  षड् जीवलोकस्य सुखानि राजन् ॥ ५२३४॥

5235@1   आरोग्यलक्ष्मीरुपयाति पित्त-  ज्वरातुरं रेणुकषायभाजम् ।
5235@2    मा त्वं यथा रत्नकले स्मरार्ता  कृतप्रकोपप्रशमा सखीभिः ॥ ५२३५॥

5236@1   आरोढुं वरमौपवाह्यमपहर्तुं सुन्दरी कन्यका  भोक्तुं भोगमुपस्थितं
सुखमलंकर्तुं च रत्नैस्तनुम् ।
5236@2    सम्नह्यन्त्यमृतान्धसो हि शमिते येनैव हालाहले  स स्वामी मम दैवतं
तदितरो नाम्नापि न म्नायते ॥ ५२३६॥

5237@1   आरोपयसि मुधा किं  नाहमभिज्ञा किल त्वदङ्कस्य ।
5237@2    दिव्यं वर्षसहस्रं  स्थित्वेति न युक्तमभिधातुम् ॥ ५२३७॥

5238@1   आरोपितः पृथुनितम्बतटे तरुण्या  कण्ठे च बाहुलतया निविडं गृहीतः ।
5238@2    उत्तुङ्गपीनकुचनिर्भरपीडितोऽयं  कुम्भः करीषदहनस्य फलानि
भुङ्क्ते ॥ ५२३८॥

5239@1   आरोपिता अपि प्राज्या गुणा लोकेषु पूजितैः ।
5239@2    पूजयन्तीह दृष्टान्तः प्रतिमा द्युःसदां ननु ॥ ५२३९॥

5240@1   आरोपिता शिलायाम्  अश्मेव त्वं भवेति मन्त्रेण ।
5240@2    मग्नापि परिणयापदि  जारमुखं वीक्ष्य हसितैव ॥ ५२४०॥

5241@1   आरोप्यतेऽश्मा शैलाग्रं यथा यत्नेन भूयसा ।
5241@2    निपात्यते सुखेनाधस्तथात्मा गुणदोषयोः ॥ ५२४१॥

5242@1   आरोहणं गोवृषकुञ्जराणां  प्रासादशैलाग्रवनस्पतीनाम् ।
5242@2    विष्ठानुलेपो रुधिरं मृतं च  स्वप्नेष्वगम्यागमनं च धन्यम्
॥ ५२४२॥

5243@1   आरोहणाय तव सज्ज इवास्ति तत्र  सोपानशोभिवपुरश्मवलिच्छटाभिः ।
5243@2    भोगीन्द्रवेष्टशतघृष्टिकृताभिरब्धि-  क्षुब्धाचलः
कनककेतकगोत्रगात्रि ॥ ५२४३॥

5244@1   आरोहतु गिरिशिखरं  समुद्रमुल्लङ्घ्य यातु पातालम् ।
5244@2    विधिलिखिताक्षरमालं  फलति कपालं न भूपालः ॥ ५२४४॥

5245@1   आरोहत्यवनीरुहः प्रविशति श्वभ्रं नगैः स्पर्धते  खं व्यालेधि
विचेष्टते क्षितितले कुञ्जोदरे लीय ।
5245@2    अन्तर्भ्राम्यति कोटरस्य विरसत्यालम्बते वीरुधः  किं तद् यन्न करोति
मारुतवशं यातह् कृशानुर्वने ॥ ५२४५॥

5246@1   आरोहन्ति सुखासनान्यपटवो नागान् हयांस्तज्जुषस् ताम्बूलाद्युपभुञ्जते
नटविटाः खादन्ति हस्त्यादयः ।
5246@2    प्रासादे चटकादयोऽपि निवसन्त्येते न पात्रं स्तुतेः  स स्तुत्यो भुवने
प्रयच्छति कृती लोकाय यह् कामिताम् ॥ ५२४६॥

5247@1   आरोहवल्लीभिरिवाम्बुधारा-  राजीभिराभूमिविलम्बिनीभिः ।
5247@2    संलक्ष्यते व्योम वटद्रुमाभम्  अम्भोधरश्यामदलप्रकाशम् ॥ ५२४७॥

5248@1   आर्जवं चानृशंस्यं च दमश्चेन्द्रियनिग्रहः ।
5248@2    एष साधारणो धर्मश्चातुर्वर्ण्येऽब्रवीन् मनुः ॥ ५२४८॥

5249@1   आर्जवं प्रतिपद्यस्व पुत्रेषु सततं विभो ।
5249@2    इह कीर्तिं परां प्राप्य प्रेत्य स्वर्गमवाप्स्यसि ॥ ५२४९॥

5250@1   आर्जवत्वं चतुर्थं च पञ्चमं धर्ममेव हि ।
5250@2    मधुरत्वं ततः प्रोक्तं षष्ठमेव वरानने ॥ ५२५०॥

5251@1   आर्जवममलकराणां  विनयो वररत्नमुकुटानाम् ।
5251@2    द्यूतं दुर्व्यसनानां  स्त्रीजितता मरुतटीपिशाचानाम् ॥ ५२५१॥

5252@1   आर्जवेन धृता दीक्षा या नो दैवं परं प्रति ।
5252@2    अत्यन्तमानुषीयाभ्यः पीडाभ्यस्तद्विमोचनम् ॥ ५२५२॥

5253@1   आर्जवेन नरं युक्तम् आर्जवात् सव्य्पत्रपम् ।
5253@2    अशक्तिमन्तं मन्यन्तो धर्षयन्ति कुबुद्धयः ॥ ५२५३॥

5254@1   आर्तत्राणपरायणेन करिणा दाहादिमूलेति यद्  वाक्यं चक्रधरेण नक्रमुखतो
हाकाररोरीकृतम् ।
5254@2    यः स्तम्भे करताडनध्वनिरभूत् कर्णे सुरस्याप्यहो  हा कृष्णेति
यदक्षयं स भगवान् पायादपायाज्जगत् ॥ ५२५४॥

5255@1   आर्तदुःख्यपरित्राणदुर्गतादि यथाक्रमम् ।
5255@2    पात्रमाहुर्दयालूनाम् अलाभे गुणवानिति ॥ ५२५५॥

5256@1   आर्तद्रुतस्वरज्ञा  विभिन्नदीनप्रभिन्नलघुरौद्राः ।
5256@2    निन्द्याः शुभास्तु शब्दाः  प्रमुदितपरिपूर्णदृढशान्ताः ॥ ५२५६॥

5257@1   आर्तस्य मे प्रणमतो जगदन्तरात्मन्  पश्यन् न पश्यसि विभो न श‍ृणोषि
श‍ृण्वन् ।
5257@2    दुर्दैवकुम्भजनुषा ननु सांप्रतं मे  पीतस्तदीयकरुणावरुणालयोऽपि
॥ ५२५७॥

5258@1   आर्ता देवान् नमस्यन्ति तपः कुर्वन्ति रोगिणः ।
5258@2    निर्धना दानमिच्छन्ति वृद्धा नारी पतिव्रता ॥ ५२५८॥

5259@1   आर्तानामार्तिसंबन्धं प्रीतिविश्रामकारणम् ।
5259@2    केन रत्नमिदं सृष्टं मित्रमित्यक्षरद्वयम् ॥ ५२५९॥

5260@1   आर्तानामिह जन्तूनाम् आर्तिच्छेदं करोति यः ।
5260@2    शङ्खचक्रगदाहीनो द्विभुजः परमेश्वरः ॥ ५२६०॥

5261@1   आर्तार्ते मुदिते हृष्टा प्रोषिते मलिना कृशा ।
5261@2    मृते म्रियेत या पत्यौ सा स्त्री ज्ञेया पतिव्रता ॥ ५२६१॥

5262@1   आर्तेषु दीयते दानं शून्यलिङ्गस्य पूजनम् ।
5262@2    अनाथप्रेतसंस्कारम् अश्वमेधफलं लभेत् ॥ ५२६२॥

5263@1   आर्तेषु विप्रेषु दयान्वितश्च  यच्छ्रद्धया स्वल्पमुपैति दानम् ।
5263@2    अनन्तपारं समुपैति राजन्  यद्दीयते तन्न लभेद् द्विजेभ्यः ॥ ५२६३॥

5264@1   आर्तो मत्सदृशो नान्यस्त्वत्तो नान्यः कृपापरः ।
5264@2    तुल्य एवावयोर्योगः कथं नाथ न पासि माम् ॥ ५२६४॥

5265@1   आर्तो वा यदि वा त्रस्तः परेषां शरणागतः ।
5265@2    अरिः प्राणान् परित्यज्य रक्षितव्यः कृतात्मना ॥ ५२६५॥

5266@1   आर्द्रकीकसमुखः पुरतश्चेद्  दृश्यते भवति तच्छुभदः श्वा ।
5266@2    चर्म शुष्कमथवास्थि विशुष्कं  बिभ्रदेष मरणं विदधाति ॥ ५२६६॥

5267@1   आर्द्रमपि स्तनजघनान्-  निरस्य सुतनु त्वयैतदुन्मुक्तम् ।
5267@2    खस्थमवाप्तुमिव त्वां  तपनांशूनंशुकं पिबति ॥ ५२६७॥

5268@1   आर्द्रां कण्ठे मुखाब्जस्रजमवनमयत्यम्बिका जानुलम्बां  स्थाने
कृत्वेन्दुलेखां निबिडयति जटाः पन्नगेन्द्रेण नन्दी ।
5268@2    कालः कृत्तिं निबध्नात्युपनयति करे कालरात्रिः कपालं
शंभोर्नृत्यावतारे परिषदिति पृथग्व्यापृता वः पुनातु ॥ ५२६८॥

5269@1   आर्द्रालक्तकमस्याश्  चरणं मुखमारुतेन वीजयितुम् ।
5269@2    प्रतिपन्नः प्रथमतरः  सम्प्रति सेवावकाशो मे ॥ ५२६९॥

5270@1   आर्यकर्मणि रज्यन्ते भूतिकर्माणि कुर्वते ।
5270@2    हितं च नाभ्यसूयन्ति पण्डिता भरतर्षभ ॥ ५२७०॥

5271@1   आर्यजननिन्दितानां  पापैकरसप्रकाशनारीणाम् ।
5271@2    एतावानेव गुणो  यदभीष्टसमागमो निरावरणः ॥ ५२७१॥

5272@1   आर्यजुष्टमिदं वृत्तम् इति विज्ञाय शाश्वतम् ।
5272@2    सन्तः परार्थं कुर्वाणा नावेक्षन्ते प्रतिक्रियाम् ॥ ५२७२॥

5273@1   आर्यता पुरुषज्ञानं शौर्यं करुणवेदिता ।
5273@2    स्थौललक्ष्यं च सततम् उदासीनगुणोदयः ॥ ५२७३॥

5274@1   आर्यत्वं च चतुर्थं च पञ्चमं धर्ममेव हि ।
5274@2    षष्ठं सतीत्वं दृढता सप्तमं साहसोऽष्टमम् ॥ ५२७४॥

5275@1   आर्यदेशकुलरूपबलायुर्-  बुद्धिबन्धुरमवाप्य नरत्वम् ।
5275@2    धर्मकर्म न करोति जडो यः  पोतमुज्झति पयोधिगतः सः ॥ ५२७५॥

5276@1   आर्यपुत्र पिता माता भ्राता पुत्रस्तथा स्नुषा ।
5276@2    स्वानि पुण्यानि भुञ्जानाः स्वं स्वं भाग्यमुपासते ॥ ५२७६॥

5276@3भर्तुर्भाग्यं तु भार्यैका प्राप्नोति पुरुषर्षभ ॥ ५२७६॥

5277@1   आर्यानङ्ग महाव्रतं विदधता विन्ध्यानिलैः पारणां  कृत्वा साङ्गमकारि
केन मुरलाकूले कठोरं तपः ।
5277@2    येनास्या रतिखेदमेदुरमृदुश्वासाधिवासस्पृशः  पीयन्तेऽधरसीधवो
विहसितज्योत्स्नोपदंशं रहः ॥ ५२७७॥

5278@1   आर्या मुखे तु चपला  तथापि चर्या न मे यतः सा तु ।
5278@2    दक्षा गृहकृत्येषु त-  था दुःखे भवति दुःखार्ता ॥ ५२७८॥

5279@1   आर्ये कर्मणि युञ्जानः पापे वा पुनरीश्वरः ।
5279@2    व्याप्य भूतानि चरते न चायमिति लक्ष्यते ॥ ५२७९॥

5280@1   आर्येण सुकरं ह्याहुर्यार्यकर्म धनंजय ।
5280@2    अनार्यकर्म त्वार्येण सुदुष्करतरं भुवि ॥ ५२८०॥

5281@1   आलक्ष्य दन्तमुकुलान् अनिमित्तहासैर् अव्यक्तवर्णरमणीयवचः प्रवृत्तीन् ।
5281@2    अङ्काश्रयप्रणयिनस्तनयान् वहन्तो  धन्यास्तदङ्गरजसा मलिनीभवन्ति
॥ ५२८१॥

5282@1   आ लङ्कानाथनारीस्तनतरलपयोवीचिमुद्रात् समुद्राद्  आ
स्वर्गङ्गातरङ्गावलिविरलशिलादुस्तरादुत्तराद्रेः ।
5282@2    आ प्राक्षैलासुरस्त्रीसुरतगतिविदो मग्नभास्वन्मृगाङ्काद्  आ च
प्राचेतसाब्धेर्भवतु मम पुरः कोऽपि यद्यस्ति वीरः ॥ ५२८२॥

5283@1   आलपति पिकवधूरिव  पश्यति हरिणीव चलति हंसीव ।
5283@2    स्फुरति तडिल्लतिकेव  स्वदते तुहिनांशुलेखेव ॥ ५२८३॥

5284@1   आलप यथा यथेच्छसि  युक्तं तव कितव किमपवारयसि ।
5284@2    स्त्रीजातिलाञ्छनमसौ  जीवितरङ्का सखी सुभग ॥ ५२८४॥

5285@1   आलम्बिहेमरशनाह् स्तनसक्तहाराः  कन्दर्पदर्पशिथिलीकृतगात्रयष्ट्यः ।
5285@2    मासे मधौ मधुरकोकिलभृङ्गनादैर् नार्यो हरन्ति हृदयं प्रसभं
नराणाम् ॥ ५२८५॥

5286@1   आलम्बे जगदालम्बे हेरम्बचरणाम्बुजे ।
5286@2    शुष्यन्ति यद्रजः स्पर्शात् सद्यः प्रत्यूहवार्धयः ॥ ५२८६॥

5287@1   आलम्ब्याङ्गणवाटिकापरिसरे स्वेच्छानतां शाखिकां
केयूरीभवदल्पशेषवलया बाला समस्तं दिनम् ।
5287@2    सा दैवोपहृतस्य मूढमनसो भग्नावधेरद्य मे  पन्थानं विवृताश्रुणा
वदनकेनालोक्य किं वक्ष्यति ॥ ५२८७॥

5288@1   आलम्भ्याङ्गणवापिकापरिसरे चूतद्रुमे मञ्जरीं
सर्पत्सान्द्रपरागलम्पटरणद्भृङ्गाङ्गनाशोभिनीम् ।
5288@2    मन्ये स्वां तनुमुत्तरीयशकलेनाच्छाद्य बाला स्फुरत्-
कण्ठध्वाननिरोधकम्पितकुचश्वासोद्गमा रोदिति ॥ ५२८८॥

5289@1   आलवाले स्थितं तोयं शोषं न भजते यदा ।
5289@2    अजीर्णं तद् विजानीयान् न देयं तादृशे जलम् ॥ ५२८९॥

5290@1   आलस्यं कुरु पापकर्मणि भव क्रूरः क्रुधस्ताडने  नैष्ठुर्यं भज
लोभमोहविषये निद्रां समाधौ हरेः ।
5290@2    जाड्यं गच्छ परापवादकथने द्रोहं विधेहि स्मरे  दोषा एव
गुणत्वमेवमखिला यास्यन्ति चेतस्तव ॥ ५२९०॥

5291@1   आलस्यं प्रथमं पश्चाद् व्याधिपीडा प्रजायते ।
5291@2    प्रमादः संशयस्थाने चित्तस्येहानवस्थितिः ॥ ५२९१॥

5292@1   आलस्यं मदमोहौ च चापलं गोष्ठिरेव च ।
5292@2    स्तब्धता चाभिमानित्वं तथात्यागित्वमेव च ।
5292@3एते वै सप्त दोषास्तु सदा विद्यार्थिनां मताः ॥ ५२९२॥

5293@1   आलस्यं यदि न भवेज्जगत्यनर्थः  को न स्याद् बहुधनको बहुश्रुतो वा ।
5293@2    आलस्यादियमवनिः ससागरान्ता  सम्पूर्णा नरपशुभिश्च निर्धनैश्च
॥ ५२९३॥

5294@1   आलस्यं स्त्रीसेवा  सरोगता जन्मभूमिवात्सल्यम् ।
5294@2    संतोषो भीरुत्वं  षड् व्याघाता महत्त्वस्य ॥ ५२९४॥

5295@1   आलस्यं स्थिरतामुपैति भजते चापल्यमुद्योगितां  मूकत्वं मितभाषितां
वितनुते मौग्ध्यं भवेदार्जवम् ।
5295@2    पात्रापात्रविचारभावविरहो यच्छत्युदारात्मतां  मातर्लक्ष्मि तव
प्रसादवशतो दोषा अपि स्युर्गुणाः ॥ ५२९५॥

5296@1   आलस्यं हरति प्रज्ञां धनमायुर्यशो बलम् ।
5296@2    यस्मिन्नास्ते तदालस्यं सर्वदोषाकरस्तु सः ॥ ५२९६॥

5297@1   आलस्यं हि मनुष्याणां शरीरस्थो महान् रिपुः ।
5297@2    नास्त्युद्यमसमो बन्धुः कृत्वा यं नावसीदति ॥ ५२९७॥

5298@1   आलस्यमपि पारीन्द्रं प्रतिपद्य विजृम्भते ।
5298@2    हतभागं प्रयत्नोऽपि प्रतिहन्यत एव हा ॥ ५२९८॥

5299@1   आलस्यात् सुसहायोऽपि न गच्छत्युदयं जनः ।
5299@2    हस्ताग्रास्फालितो भूमौ तोयार्द्र इव कन्दुकः ॥ ५२९९॥

5300@1   आलस्येन हता विद्या परहस्तगताः स्त्रियः ।
5300@2    अल्पबीजं हतं क्षेत्रं हतं सैन्यमनायकम् ॥ ५३००॥

5301@1   आलानं जयकुञ्जरस्य दृषदां सेतुर्विपद्वारिधेः  पूर्वाद्रिः
करवालचण्डमहसो लीलोपधानं श्रियः ।
5301@2    संग्रामामृतसागरप्रमथनक्रीडाविधौ मन्दरो  राजन् राजति
वीरवैरिवनितावैधव्यदस्ते भुजः ॥ ५३०१॥

5302@1   आलानत्वरुषेवैता दन्तिभिर्वृक्षपङ्क्तयः ।
5302@2    स्फुरत् कटकटारावं पात्यन्ते कृतचित्कृतैः ॥ ५३०२॥

5303@1   आलानमुन्मूल्य सुखाभिधानं  तारुण्यनागे गमनोद्यतेऽस्मिन् ।
5303@2    पलायिते कामिगणेऽङ्गनानां  विमर्दभीत्येव कुचाः पतन्ति ॥ ५३०३॥

5304@1   आलाने गृह्यते हस्ती वाजी वल्गासु गृह्यते ।
5304@2    हृदये गृह्यते नारी यदीदं नास्ति गम्यताम् ॥ ५३०४॥

5305@1   आलापं कलकण्ठिका न कुरुते कीरा न धीरध्वनिं  व्याहारं कलयन्ति
कोमलगिरः कूजन्ति नो बर्हिणः ।
5305@2    नीराडम्बरदुर्दिनाम्बरतले दूरे द्विरेफध्वनिः  काकाः केवलमेव
केङ्कृतरवैः कुर्वन्ति कर्णज्वरम् ॥ ५३०५॥

5306@1   आलापः स्मितकौमुदीसहचरो दृष्टिः प्रहर्षोज्ज्वला
भ्रूर्नृत्याध्वरदीक्षिता चरणयोर्न्यासः समे भङ्गुरः ।
5306@2    वेशेषु क्षणिकस्पृहा मदविधेर्बन्धो न वादाश्रयस् तन्व्या
नैकविकारभूर्मधुमदप्रायो मदः स्फूर्जति ॥ ५३०६॥

5307@1   आलापमालिनिकरस्य निशम्य भीता  मुग्धा विलोक्य वदनं मुकुरं जहाति ।
5307@2    मन्दं न निश्वसिति मन्मथवेदनार्ता  कीरेन्दु मारुत भयात् किमु मन्न
भूप ॥ ५३०७॥

5308@1   आलापयत्यकार्याणि किंचिदाख्याति वा स्वयम् ।
5308@2    या न प्रयाति शयनं साप्यनुत्पन्नसस्पृहा ॥ ५३०८॥

5309@1   आलापाद् गात्रसंस्पर्शात् संसर्गात् सहभोजनात् ।
5309@2    आसनाच् शयनाद् यानात् पापं संक्रमते नृणाम् ॥ ५३०९॥

5310@1   आलापान् भ्रूविलासो विरलयति लसद्बाहुविक्षिप्तियातं  नीविग्रन्थिं प्रथिम्ना
प्रतनयति मनाङ्मध्यनिम्नो नितम्बः ।
5310@2    उत्पुष्यत्पार्श्वमूर्च्छत्कुचशिखरमुरो नूनमन्तःस्मरेण  स्पृष्टा
कोदण्डकोट्या हरिणशिशुदृशो दृश्यतेयौवनश्रीः ॥ ५३१०॥

5311@1   आलापैर्मधुरैश्च काश्चिदपरानालोकितैः सस्मितैर् अन्यान्
विभ्रमकल्पनाभिरितरानङ्गैरनङ्गोज्ज्वलैः ।
5311@2    आचारैश्चतुरैः परानभिनवैरन्यान् भ्रुवः कम्पनैर् इत्थं काश्चन
रञ्जयन्ति सुदृशो मन्ये मनस्त्वन्यथा ॥ ५३११॥

5312@1   आलि कपालिनि जटिले  पत्यावत्याग्रहैस्तवालमिति ।
5312@2    हरगतमिति दुःसहमपि  मुहुरपि मुखरान्निगादयति गौरी ॥ ५३१२॥

5313@1   आलि कल्पय पुरः करदीपं  चन्द्रमण्डलमिति प्रथितेन ।
5313@2    नन्वनेन पिहितं मम चक्षुर् मङ्क्षु पाण्दुरतमोगुलकेन ॥ ५३१३॥

5314@1   आलिङ्गत्यन्यमन्यं रमयति वचसा लीलया वीक्षतेऽन्यं  रोदित्यन्यस्य
हेतोः कलयति शपथैरन्यमन्यं वृणोति ।
5314@2    शेते चान्येन सार्धं शमनमुपगता चिन्तयत्यन्यमन्यं  स्त्रीमाया
दुश्चरित्रा जगदहितकरी केन कष्टेन सृष्टा ॥ ५३१४॥

5315@1   आलिङ्गदाप्य गोपीं  तद्बाहुं सहरिरंसयाधाय ।
5315@2    श्रुत्वेति निश्चिनोम्यहम्  अङ्गिषु दुर्वारताम् अनङ्गस्य ॥ ५३१५॥

5316@1   आलिङ्गनाधरसुधारसपानवक्षो-  निष्पीडनादिविधिरस्तु विदूरतस्ते ।
5316@2    यत्त्वं विलोकयसि चञ्चलदृङ्निपातैर् एतावतैव हरिणाक्षि वयं
कृतार्थाः ॥ ५३१६॥

5317@1   आलिङ्गन्ते मलयजतरूनास्वजन्ते वनान्तान्  आपृच्छन्ते चिरपरिचितान्
मालयान् निर्झरौघान् ।
5317@2    अद्य स्थित्वा द्रविडमहिलाभ्यन्तरे श्वः प्रभाते  प्रस्थातारो मलयमरुतः
कुर्वते संनिधानम् ॥ ५३१७॥

5318@1   आलिङ्गन्तो वसुधां  निजखुरदलितामिवानुनेतुममी ।
5318@2    वदनविगतचरणा इव  संलक्ष्यन्ते जवादश्वाः ॥ ५३१८॥

5319@1   आलिङ्गन्नतिसौरभानवयवान् बिम्बाधरं पाटलं  चुम्बन्नाकलयन्
पयोधरतटीं श‍ृण्वन् रुतं हांसकम् ।
5319@2    पश्यन् वानिशमायतां दृशमुपस्कुर्वंल्लवङ्गीरसं  बालायां
सकलर्तुसंगमसुखं धन्यः परं मन्यते ॥ ५३१९॥

5320@1   आलिङ्गन् भृशमङ्गकानि सुदृशामास्यानि चुम्बं नयन्
वक्षोजोरुनितम्बकण्ठनखरश्रीचित्रभावं नयन् ।
5320@2    बिम्बोष्ठामृतमापिबञ्छिथिलयन् नीवीं करक्रीडना-
सङ्गेनातिसहासकेलिपरमः स्वैरं विचिक्रीड ना ॥ ५३२०॥

5321@1   आलिङ्गयत्यनुनयत्यवचुम्बयत्या-  --- लोकयत्यनुमृजत्यवगूहते च ।
5321@2    पार्श्वं विलोकयति मन्मथभावभिन्ना  शून्यान्तरा स्मरति केलिकृतं
समस्तम् ॥ ५३२१॥

5322@1   आलिङ्गसे चारुलतां लवङ्गीम्  आचुम्बसे चाम्बुजिनीं क्रमेण ।
5322@2    तां चूतवल्लीं मधुप प्रकामं  संताडयस्येव पदैः किमेतत् ॥ ५३२२॥

5323@1   आलिङ्गितस्तत्र भवान् सांपराये जयश्रिया ।
5323@2    आशीःपरंपरां वन्द्यां कर्णे कृत्वा कृपां कुरु ॥ ५३२३॥

5324@1   आलिङ्गिताः परैर्यान्ति प्रस्खलन्ति समे पथि ।
5324@2    अव्यक्तानि च भाषन्ते धनिनो मद्यपा इव ॥ ५३२४॥

5325@1   आलिङ्ग्य पूर्वामनुगृह्य याम्यां  सौम्यां समालोक्य सहस्रभानुः ।
5325@2    सम्ध्याश्रितोऽप्याप निपातमब्धौ  तद् वारुणीसङ्गफलं चकास्ति ॥ ५३२५॥

5326@1   आलिङ्ग्य मधुरहुंकृतिम्  अलसोन्मिषदीक्षणां रहः कान्ताम् ।
5326@2    यद् बोधयन्ति सुप्तां  जन्मनि यूनां तदेव फलम् ॥ ५३२६॥

5327@1   आलिङ्ग्य मन्दिरे रम्ये सदानन्दविधायिनि ।
5327@2    कान्ता कान्तं कुरङ्गाक्षी कुम्भिकुम्भपयोधरा ॥ ५३२७॥

5328@1   आलि पालिललितौ तव भातः  कर्णिकारसखकर्णि कपोलौ ।
5328@2    पद्मजेन रतिपञ्चबाणयोर् दर्पणाविव सुवर्णनिर्मितौ ॥ ५३२८॥

5329@1   आलि बालिशतया बलिरस्मै  दीयतां बलिभुजे न कदापि ।
5329@2    केवलं हि कलकण्ठशिशूनाम्  एष एव कुशलेषु निदानम् ॥ ५३२९॥

5330@1   आलिर्दिव्यौषधी प्रोक्ता सूक्ष्मकण्टकसंवृता ।
5330@2    विमुच्यते विषैः प्राणी पीत्वा तोयेन तज्जटाम् ॥ ५३३०॥

5331@1   आलीचालितपद्मिनीदलचलत्सर्वाङ्गमङ्गीकृत् अ-
स्वाङ्गालिङ्गनमर्मरीकृतनवाम्भोजालिशय्या चिरात् ।
5331@2    चैतन्यं कथमप्युपेत्य शनकैरुन्मील्य नेत्राञ्चलं  बाला केवलमेव
शून्यहृदया शून्यं जगत् पश्यति ॥ ५३३१॥

5332@1   आलीभिः शपथैरनेककपटैः कुञ्जोदरं नीतया  शून्यं तच्च
निरीक्ष्य विक्षुभितया न प्रस्थितं न स्थितम् ।
5332@2    न्यस्ताः किंतु नवोढनीरजदृशा कुञ्जोपकण्ठे रुषा
तादृग्भृङ्गकदम्बडम्बरचमत्कारस्पृशो दृष्टयः ॥ ५३३२॥

5333@1   आलीभिः सह भाषितं किमपि तद्वर्त्मापि संवीक्षितं  पञ्चेषुः
कुसुमैरपूजि कथमप्याधाय चित्ते मनाक् ।
5333@2    तेनापि प्रिय चेत् तथा मयि कृपाकार्पण्यमालम्बसे  प्राणेश प्रबलं
तदत्र निखिलं तत्प्रातिकूल्यं विधेः ॥ ५३३३॥

5334@1   आलीषु केलीरभसेन बाला  मुहुर्ममालापमुपालपन्ती ।
5334@2    आरादुपाकर्ण्य गिरं मदीयां  सौदामिनीयां सुषमामयासीत् ॥ ५३३४॥

5335@1   आलेख्यं गगने लिखामि बिसिनीसूत्रैर्वयाम्यम्बरं  स्वप्नालोकितमानयामि
कनकं ग्रथ्नामि वप्रं हिमैः ।
5335@2    इत्याद्युक्तमपि स्फुटं जडमतिर्जानाति सत्यं नृपो  यस्तादृक्त्रपया
न वक्ति स गतप्रौढिः परं वञ्च्यते ॥ ५३३५॥

5336@1   आलेख्यं निजमुल्लिलेख विजने सोल्लेखया रेखया  संकल्पानकरोद्
विकल्पबहुलाकल्पाननल्पानपि ।
5336@2    अद्राक्षीदपरप्रजापतिमतं चक्रे च तीव्रं व्रतं  त्वन्निर्माणविधौ
कियन्न विदधे बद्धावधानो विधिः ॥ ५३३६॥

5337@1   आलोक एव विमुखी  क्वचिदपि दिवसे न दक्षिणा भवसि ।
5337@2    छायेव तदपि तापं  त्वमेव मे हरसि मानवति ॥ ५३३७॥

5338@1   आलोकत्रस्तनारीकृतसभयमहानादधावज्जनौघ-
व्याप्तद्वारप्रदेशप्रचुरकलकलाकर्णनस्तब्धचक्षुः ।
5338@2    काष्ठं दण्डं गृहाणेत्यतिमुखरमुखैस्ताडितो लोष्टघातैर् भीतः
सर्पो गृहस्यानधिगतविवरः कोणतः कोणमेति ॥ ५३३८॥

5339@1   आलोकदानाच्चक्षुष्मान् प्रभायुक्तो भवेन् नरः ।
5339@2    तान् दत्त्वा नोपहिंसेत न हरेन् नोपनाशयेत् ॥ ५३३९॥

5340@1   दीपहर्ता भवेदन्धस्तमोगतिरसुप्रभः ।
5340@2    दीपप्रदः स्वर्गलोके दीपमाली विराजते ॥ ५३४०॥

5341@1   आलोकमार्गं सहसा व्रजन्त्या  कयाचिदुद्वेष्टनवान्तमाल्यः ।
5341@2    बद्धुं न संभावित एव तावत्  करेण रुद्धोऽपि च केशपाशः ॥ ५३४१॥

5342@1   आलोकयति पन्थानं दास्यतीत्यागतः किल ।
5342@2    रचयत्यादराद् वेणीं यदि नान्यैर्वशीकृता ॥ ५३४२॥

5343@1   आलोकयति पयोधरम्  उपमन्दिरमभिनवाम्बुभरनीलम् ।
5343@2    दयितारचितचितानल-  धूमोद्गमशङ्कया पथिकः ॥ ५३४३॥

5344@1   आलोकयेद् बुद्धिगुणोपपन्नैश्  चरैश्च दूतैश्च परप्रचारम् ।
5344@2    एतैर्वियुक्तो भवति क्षितीन्द्रो  जनैरनेत्रैश्च समानधर्मा ॥ ५३४४॥

5345@1   अलोकवन्तः सन्त्येव भूयांसो भास्करादयः ।
5345@2    कलावानेव तु ग्रावद्रावकर्मणि कर्मठः ॥ ५३४५॥

5346@1   आलोकविशाला मे  सहसा तिमिरप्रवेशविच्छिन्ना ।
5346@2    उन्मीलितापि दृष्टिर् निमीलितेवान्धकारेण ॥ ५३४६॥

5347@1   आ लोकान्तात् प्रतिहततमोवृत्तिरासां प्रजानां  तुल्योद्योगस्तव
दिनकृतश्चाधिकारो मतो नः ।
5347@2    तिष्ठत्येष क्षणमधिपतिर्ज्योतिषां व्योममध्ये  षष्ठे भागे त्वमपि
दिवसस्यात्मनश्छन्दवर्ती ॥ ५३४७॥

5348@1   आलोकावधि यद्वशेन सुगतिं विन्दन्ति भूतान्यसौ  दृष्टिस्नेहवशेन
सा वितनुते वंशे भुजङ्गभ्रमम् ।
5348@2    दक्षा भोगिषु केषुचिद् विषमितां दृष्टिं निहन्तुं क्षणात्  तानप्याशु
विनाशयेत् क्षणरुचिः काचित् क्षणस्फूर्जथुः ॥ ५३४८॥

5349@1   आलोकितं गृहशिखण्डिभिरुत्कलापैर् हंसैर्यियासुभिरपाकृतमुन्मनस्कैः
।
5349@2    आकालिकं सपदि दुर्दिनमन्तरिक्षम्  उत्कण्ठितस्य हृदयं च समं
रुणद्धि ॥ ५३४९॥

5350@1   आलोकैरतिपाटलैरचरमां विस्तारयद्भिर्दिशं
नक्षत्रद्युतिमाक्षिपद्भिरचिरादाशङ्क्य सूर्योदयम् ।
5350@2    पुञ्जीभूय भयादिवान्धतमसं मन्ये द्विरेफच्छलान्
मीलन्नीलसरोरुहोदरकुटीकोणान्तरे लीयते ॥ ५३५०॥

5351@1   आलोक्य कोमलकपोलतलाभिषिक्त-  व्यक्तानुरागसुभगामभिराममूर्तिम् ।
5351@2    पश्यैष बाल्यमतिवृत्य विवर्तमानः  श‍ृङ्गारसीमनि तरङ्गितमातनोति
॥ ५३५१॥

5352@1   आलोक्य चन्द्रमसमभ्युदितं समन्ताद्  उद्वेल्लदूर्मिविचलत्कलशाम्बुराशेः ।
5352@2    विष्वग्विसारिपरमाणुपरंपरैव  ज्योत्स्नात्मना जगदिदं धवलीकरोति
॥ ५३५२॥

5353@1   आलोक्य चिकुरनिकरं  सततं सुमनोऽधिवासयोग्यं ते ।
5353@2    कामो निजं निषङ्गं  परिवृत्यामृशति साशङ्कः ॥ ५३५३॥

5354@1   आलोक्य पाणी सुविमृज्य नेत्रे  तल्पात् समुत्थाय विधाय भूषाम् ।
5354@2    आचुम्ब्य कान्तं परिधाय वासो  यान्ती सलज्जा हृदयं दुनोति ॥ ५३५४॥

5355@1   आलोक्य प्रियतममंशुके विनीवौ  यत्तस्थे नमितमुखेन्दु मानवत्या ।
5355@2    तन्नूनं पदमवलोकयांबभूवे  मानस्य द्रुतमपयानमास्थितस्य ॥ ५३५५॥

5356@1   आलोक्य सुन्दरि मुखं तव मन्दहासं  नन्दन्त्य्मन्दमरविन्दधिया मिलिन्दाः ।
5356@2    किं चासिताक्षि मृगलाञ्छनसंभ्रमेण  चञ्चूपुटं चटुलयन्ति
चिरं चकोराः ॥ ५३५६॥

5357@1   आलोचनं च वचनं च निगूहनं च  यासां स्मरन्नमृतवत् सरसं
कृशस्त्वम् ।
5357@2    तासां किमङ्ग पिशितास्रपुरीषपात्रं  गात्रं स्मरन् मृगदृशां न
निराकुलोऽसि ॥ ५३५७॥

5358@1   आलोच्य वाक्यं स्वयमन्तरात्मा  हृष्टः परानन्दमिव प्रविष्टः ।
5358@2    प्रायेण भावीनि भवन्ति वस्तून्य् आलोच्यमानानि मनोहराणि ॥ ५३५८॥

5359@1   आलोड्य सर्वशास्त्राणि पुराणान्युत्तमोत्तमाः ।
5359@2    विचिन्त्य सर्वभूतेषु दयां कुर्वन्ति साधवः ॥ ५३५९॥

5360@1   आलोड्य सर्वशास्त्राणि विचार्यैवं पुनः पुनः ।
5360@2    इदमेकं सुनिष्पन्नं ध्येयो नारायणः सदा ॥ ५३६०॥

5361@1   आलोलामलकावलीं विलुलितां बिभ्रच्चलत्कुण्डलं
किंचिन्मृष्टविशेषकं तनुतरैः स्वेदाम्भसां जालकैः ।
5361@2    तन्व्या यत् सुरतान्ततान्तनयनं वक्त्रं रतिव्यत्यये  तत् त्वां पातु
चिराय किं हरिहरब्रह्मादिभिर्देवतैः ॥ ५३६१॥

5362@1   आलोलैरुपगम्यते मधुकरैः केशेषु माल्यग्रहः  कान्तिः कापि कपोलयोः
प्रथयते ताम्बूलमन्तर्गतम् ।
5362@2    अङ्गानामनुलेपनं परिमलैरालेपनप्रक्रिया  वेषः कोऽपि
सरोजसुन्दरदृशः सूते सुखं चक्षुषोः ॥ ५३६२॥

5363@1   आलोहितमाकलयन्  कन्दलमुत्कम्पितं मधुकरेण ।
5363@2    संस्मरति पथिषु पथिको  दयिताङ्गुलितर्जनाललितम् ॥ ५३६३॥

5364@1   आवक्त्रेन्दु तदङ्गमेव सृजतः स्रष्टुः समग्रस्त्विषां  कोषः
शोषमगादगाधजगतीशिल्पेऽपि नाल्पायितः ।
5364@2    निःशेषद्युतिमण्डलव्ययवशादीषल्लभैस्त् अत्तनू-  शेषः केशमयः
किमन्धतमसस्तोमैरभून्निर्मितः ॥ ५३६४॥

5365@1   आवत्सरमहिभीतिर् न स्याद् अस्य प्रभावेण ।
5365@2    शुकनासां च पिबेद् यो  जलपिष्टां तस्य भीर्नास्ति ॥ ५३६५॥

5366@1   आवयोर्योधमुख्याभ्यां मदर्थः साध्यतामिति ।
5366@2    यस्मिन् पणः प्रक्रियते स संधिः पुरुषान्तरः ॥ ५३६६॥

5367@1   आवर्जित इव विनयाद्  ईषन्मधुरस्मिताननसरोजः ।
5367@2    अङ्कार्पितकरयुगलः  कलयति विज्ञप्तिमीक्षितो नृपतेः ॥ ५३६७॥

5368@1   आवर्जिता किंचिद् इव स्तनाभ्यां  वासो वसाना तरुणार्करागम् ।
5368@2    पर्याप्तपुष्पस्तबकावनम्रा  संचारिणी पल्लविनी लतेव ॥ ५३६८॥

5369@1   आवर्जितालकालि  श्वासोत्कम्पस्तनार्पितैकभुजम् ।
5369@2    शयनं रतिविवशतनोः  स्मरामि शिथिलांशुकं तस्याः ॥ ५३६९॥

5370@1   आवर्तः ककुदे यस्य ककुदी स उदाहृतः ।
5370@2    मुष्केणैकेन युक्तस्तु हयस्त्वेकाण्डसंज्ञितः ॥ ५३७०॥

5371@1   आवर्तः संशयानाम् अविनयभवनं पत्तनं साहसानां  दोषाणां
संनिधानं कपटशतमयं क्षेत्रमप्रत्ययानाम् ।
5371@2    स्वर्गद्वारस्य विघ्नं नरकपुरमुखं सर्वमायाकरण्डं  स्त्रीयन्त्रं
केन सृष्टं विषममृतमयं प्राणिलोकस्य पाशः ॥ ५३७१॥

5372@1   आवर्त इव तोयस्य ज्ञानावर्तो यदाकुलः ।
5372@2    चित्तमास कृतावर्तम् उपसर्गः स उच्यते ॥ ५३७२॥

5373@1   आवर्त एव नाभिस्ते नेत्रे नीलसरोरुहे ।
5373@2    तरङ्गा वलयस्तेन त्वं लावण्याम्बुवापिका ॥ ५३७३॥

5374@1   आवर्तशोभा नतनाभिकान्तेर् भङ्ग्यो भ्रुवां द्वन्द्वचराः स्तनानाम् ।
5374@2    जातानि रूपावयवोपमानान्य् अदूरवर्तीनि विलासिनीनाम् ॥ ५३७४॥

5375@1   आवर्तिनः शुभफलप्रदशुक्तियुक्ताः  सम्पन्नदेवमणयो भृतरन्ध्रभागाः
।
5375@2    अश्वाः प्यधुर्वसुमतीमतिरोचमानास् तूर्णं पयोधय इवोर्मिभिरापतन्तः
॥ ५३७५॥

5376@1   आवर्तैरातर्पण-  शोभां डिण्डीरपाण्डुरैर्दधती ।
5376@2    गायति मुखरितसलिला  प्रियसंगममङ्गलं सुरसा ॥ ५३७६॥

5377@1   आवर्त्य कण्ठं सिचयेन सम्यग्  आबद्ध्य वक्षोरुहकुम्भयुग्मम् ।
5377@2    कासौ करालम्बिततैलपात्रा  मन्दं समासीदति सुन्दरीं ताम् ॥ ५३७७॥

5378@1   आवर्त्य यो मुहुर्मन्त्रं धारयेच्च प्रयत्नतः ।
5378@2    अप्रयत्नधृतो मन्त्रः प्रचलन्नग्निवद् दहेत् ॥ ५३७८॥

5379@1   आवाचां व्यक्ततायाः कविपदविषयेष्वाचचष्टे समन्यो  मुक्तास्माभिर्न
कोऽपि स्मरपदमवनौ संस्तुतः सत्यमेतत् ।
5379@2    मिथ्यैतद् भोः कथं रे ननु शतमकृथाः कुन्तलेन्द्रस्य तत्तत्
काव्यस्तोत्राणि धिक् त्वां जडमय न मनोरेव मूर्तिप्रभेदः ॥ ५३७९॥

5380@1   आवाति स्फुटितप्रियङ्गुसुरभिर्नीहारवारिच्छलात्  स्वच्छन्दं कमलाकरेषु
विकिरन् प्रच्छन्नवह्निच्छटाः ।
5380@2    प्रातः कुन्दसमृद्धिदर्शनरसप्रीतिप्रकर्षोल्लसन्
मालाकारवधूकपोलपुलकस्थैर्यक्षमो मारुतः ॥ ५३८०॥

5381@1   आवासः किलकिञ्चितस्य दयिताः पार्श्वे विलासालसाः  कर्णे कोकिलकामिनीकलरवः
स्मेरो लतामण्डपः ।
5381@2    गोष्ठी सत्कविभिः समं कतिपयैर्मुग्धाः सितांशोः कराः  केषांचित्
सुखयन्ति चात्र हृदयं चैत्रे विचित्राः स्रजः ॥ ५३८१॥

5382@1   आवासः क्रियतां गाङ्गे पापवारिणि वारिणि ।
5382@2    स्तनमध्ये तरुण्या वा मनोहारिणि हारिणि ॥ ५३८२॥

5383@1   आवासेऽस्मिन् विदग्धाः क्वचिदपि न विभो नापि निद्रोपभोग-  योग्यत्वं
स्रस्तरास्था विलयमुपगता संमुखे विद्युदेषा ।
5383@2    प्रोद्यंश्चायं पयोभृत् तदिति यदि रुचिर्नैशवासेतदास्स्वेत्य् उक्तः
पान्थः सुदत्या हतमदनभयस्तत्र मुग्धोऽतिमुग्धः ॥ ५३८३॥

5384@1   आवासोत्सुकपक्षिणः कलरुतं क्रामन्ति वृक्षालयान्
कान्ताभाविवियोगभीरुरधिकं क्रन्दत्ययं कातरः ।
5384@2    चक्राह्वो मधुपाः सरोजगहनं धावन्त्युलूको मुदं  धत्ते चारुणतांगतो
रविरसावस्ताचलं चुम्बति ॥ ५३८४॥

5385@1   आवासो विपिनायते प्रियसखीमालापि जालायते  तापोऽपि श्वसितेन
दावदहनज्वालाकलापायते ।
5385@2    सापि त्वद्विरहेण हन्त हरिणीरूपायते हा कथं  कन्दर्पोऽपि यमायते
विरचयञ् शार्दूलविक्रीडितम् ॥ ५३८५॥

5386@1   आ विन्ध्यादा हिमाद्रर्विरचितविजयस्तीर्थयात्राप्रसङ्गाद्  उद्ग्रीवेषु प्रहर्ता
नृपतिषु विनमत्कन्धरेषु प्रसन्नः ।
5386@2    आर्यावर्तं यथार्थं पुनरपि कृतवान् म्लेच्छविच्छेदनाभिर् देवः
शाकंभरीन्द्रो जगति विजयते बीसलः क्षोणिपालः ॥ ५३८६॥

5387@1   आविर्भवति नारीणां वयः पर्यस्तशैशवम् ।
5387@2    सहैव विविधैः पुंसाम् अङ्गजोन्मादविभ्रमैः ॥ ५३८७॥

5388@1   आविर्भवन्ती प्रथमं प्रियायाः  सोच्छ्वासमन्तःकरणं करोति ।
5388@2    संतापदग्धस्य शिखण्डियूनो  वृष्टेः पुरस्तादचिरप्रभेव ॥ ५३८८॥

5389@1   आविर्भावदिने न येन गणितो हेतुस्तनीयानपि  क्षीयेतापि न चापराधविधिना
नत्या न यो वर्धते ।
5389@2    पीयूषप्रतिवेदिनस्त्रिजगतीदुःखद्रुहः सांप्रतं  प्रेम्णस्तस्य गुरोः
कथं नु करवै वाङ्निष्ठतालाघवम् ॥ ५३८९॥

5390@1   आविर्भूतं चतुर्धा यः कपिभिः परिवारितः ।
5390@2    हतवान् राक्षसानीकं रामं दाशरथिं भजे ॥ ५३९०॥

5391@1   आविर्भूतज्योतिषां ब्राह्मणानां  ये व्याहारास्तेषु मा संशयो भूत् ।
5391@2    भद्रा ह्येषां वाचि लक्ष्मीर्निषिक्ता  नैते वाचं विप्लुतार्थां वदन्ति
॥ ५३९१॥

5392@1   आविर्भूतविपाण्डुरच्छवि मुखं क्षामा कपोलस्थली  सव्यापारपरिश्लथे
च नयनेऽनुत्साहमुग्धं वपुः ।
5392@2    श्यामीभूतमुखं पयोधरयुगं मध्यः स्वभावोच्छ्रितो  जातान्यैव
मनोहराकृतिरहो गर्भोदये सुभ्रुवः ॥ ५३९२॥

5393@1   आविर्भूतानुरागाः क्षणमुदयगिरेरुज्जिहानस्य भानोः  पर्णच्छायैः
पुरस्तादुपवनतरवो दूरमाश्वेव गत्वा ।
5393@2    एते तस्मिन् निवृत्ताः पुनरपरगिरिप्रान्तपर्यस्तबिम्बे  प्रायो भृत्यास्त्यजन्ति
प्रचलितविभवं स्वामिनं सेवमानाः ॥ ५३९३॥

5394@1   आविर्भूते शशिनि तमसा मुच्यमानेव रात्रिर् नैशस्यार्चिर्हुतभुज इव
छिन्नभूयिष्ठधूमा ।
5394@2    मोहेनान्तर्वरतनुरियं लक्ष्यते मुक्तकल्पा  गङ्गा रोधःपतनकलुषा
गृह्णतीव प्रसादम् ॥ ५३९४॥

5395@1   आविर्भूतो जगति सुषमारूपतो भौतिकेऽस्मिन्  ज्ञानात्मासौ लसति भगवान्
विष्टपे मानसीये ।
5395@2    प्राणानां वा ज्वलति भुवने प्रस्फुटः शक्तिमूर्त्या  प्रेमद्वारा
प्रकटिततनुर्भासते चैत्यलोके ॥ ५३९५॥

5396@1   आविलपयोधराग्रं  लवलीदलपाण्डुराननच्छायम् ।
5396@2    तानि दिनानि वपुरभूत्  केवलमलसेक्षणं तस्याः ॥ ५३९६॥

5397@1   आ विवाहसमयाद् गृहे वने  शैशवे तदनु यौवने पुनः ।
5397@2    स्वापहेतुरनुपाश्रितोऽन्यया  रामबाहुरुपधानमेष ते ॥ ५३९७॥

5398@1   आविशद्भिरुटजाङ्गणं मृगैर् मूलसेकसरसैश्च वृक्षकैः ।
5398@2    आश्रमाः प्रविशदग्निधेनवो  बिभ्रति श्रियमुदीरिताग्नयः ॥ ५३९८॥

5399@1   आविष्करोति न स्नेहं रागं बध्नाति नो रते ।
5399@2    अभियुक्ता तु मन्देच्छा सान्यकामा तु कामिनी ॥ ५३९९॥

5400@1   आविष्कुर्वन्निव नवनवेनादरेणानुरागं  सर्वाङ्गीणं
सुचिरविरहोन्मूर्च्छितायां नलिन्याम् ।
5400@2    त्रैलोक्यान्धीकरणतिमिरद्वेषरोषारुणत्वं  व्याकुर्वन् वा किमयमुदयत्यम्बरे
तिग्मरोचिः ॥ ५४००॥

5401@1   आविष्कृतान् परगुणान् कलयन्ति तूष्णीं  दुश्चेतसो बत विदूषयितुं
न रागात् ।
5401@2    आकर्णयन्ति किल कोकिलकूजितानि  संधातुमेव किल सप्तनलीं किराताः
॥ ५४०१॥

5402@1   आविष्ट इव दुःखेन तद्गतेन गरीयसा ।
5402@2    समन्वितः करुणया परया दीनमुद्धरेत् ॥ ५४०२॥

5403@1   आवृणोति यदि सा मृगीदृशी  स्वाञ्चले कुचकाञ्चनाचलम् ।
5403@2    भूय एव बहिरेति गौरवाद्  उन्नतो न सहते तिरस्क्रियाम् ॥ ५४०३॥

5404@1   आवृण्वतो लोचनमार्गमाजौ  रजोऽन्धकारस्य विजृम्भितस्य ।
5404@2    शस्त्रक्षताश्वद्विपवीरजन्मा  बालारुणोऽभूद् रुधिरप्रवाहः ॥ ५४०४॥

5405@1   आवृण्वाना झगिति जघनं मद्दुकूलाञ्चलेन
प्रेङ्खत्क्रीडाकुलितकबरीबन्धनव्यग्रपाणिः ।
5405@2    अर्धोच्छ्वासस्फुटनखपदालंकृताभ्यां स्तनाभ्यां  दृष्टा
धार्ष्ट्यस्मृतिनतमुखी मोहनान्ते मया सा ॥ ५४०५॥

5406@1   आवृतं ज्ञानमेतेन ज्ञानिनो नित्यवैरिणा ।
5406@2    कामरूपेण कौन्तेय दुष्पूरेणानलेन च ॥ ५४०६॥

5407@1   आवृतान्यपि निरन्तरमुच्चैर् योषितामुरसिजद्वितयेन ।
5407@2    रागिणामित इतो विमृशद्भिः  पाणिभिर्जगृहिरे हृदयानि ॥ ५४०७॥

5408@1   आवृत्य श्रीमदेनान्धान् अन्योन्यकृतसंविदः ।
5408@2    स्वैरं हसन्ति पार्श्वस्था बालोन्मत्तपिशाचवत् ॥ ५४०८॥

5409@1   आवेदयितुमस्माकं कृतज्ञत्वं प्रभुं प्रति ।
5409@2    पन्थाः श्रेयस्करो नान्यः तूष्णीं तोषेण वर्तनात् ॥ ५४०९॥

5410@1   आवेद्यतामविदितं किमथाप्यनुक्तं  वक्तव्यमान्तररुजोपशमाय नालम् ।
5410@2    इत्युच्यते किमपि तच्छ्रवणे निधातुं  मातः प्रसीद मलयध्वजपाण्ड्यकन्ये
॥ ५४१०॥

5411@1   आवेपते भ्रमति सर्पति मोहमेति  कान्तं विलोकयति कूजति दीनदीनम् ।
5411@2    अस्तं हि भानुमति गच्छति चक्रवाकी  हा जीवितेऽपि मरणं प्रियविप्रयोगः
॥ ५४११॥

5412@1   आशङ्क्य प्रणतिं पटान्तपिहितौ पादौ करोत्यादराद्  व्याजेनागतमावृणोति
हसितं न स्पष्टमुद्वीक्षते ।
5412@2    मय्यालापवति प्रतीपवचना सख्या समं भाषते  तन्व्यास्तिष्ठतु
निर्भरप्रणयिता मानोऽपि रम्योदयः ॥ ५४१२॥

5413@1   आशया कृतदासो यः स दासः सर्वदेहिनाम् ।
5413@2    आशा दासीकृता येन तस्य दासायते जगत् ॥ ५४१३॥

5415@1   आशां कालवतीं कुर्यात् कालं विघ्नेन योजयेत् ।
5415@2    विग्नं निमित्ततो ब्रूयान् निमित्तं चापि हेतुतः ॥ ५४१५॥

5416@1   आशाः काञ्चनपुष्पकुड्मलकुलच्छन्ना न काः क्ष्मातले
सौजन्यामृतवर्षिभिस्तिलकितं सेव्यैर्न किं मण्डलम् ।
5416@2    पन्थानः सुचिरोपचाररुचिरैर्व्याप्ता न कैः संस्तुतैस् तेषामत्र
वसन्ति निह्नुतगुणाः कालेन ये मोहिताः ॥ ५४१६॥

5417@1   आशाः खर्वय गर्वयातिमुखरानुन्नादिनो बर्हिणः  सर्वांस्त्रासय गर्जितैः
कलगिरो हंसान् समुत्सारय ।
5417@2    द्रागास्कन्दय मित्रमण्डलमलं सद्वर्त्म संदूषय  श्रीमन्नब्द
नयत्ययं न पवनो यावद् दशां कामपि ॥ ५४१७॥

5418@1   आशाः पूरयति श्रियं वितरति त्रैलोक्यतापं हरत्य् अव्याजामृतसेचनं
विदधति प्रीतिं परां तन्वति ।
5418@2    एतेन प्रसभं चिरं जलमुचा कालेन दूरीकृते  पूर्णे राजनि
जातमुल्बणतमस्तोमावशेषं जगत् ॥ ५४१८॥

5419@1   आशाः प्रकाशयति यस्तिमिराणि भङ्क्त्वा  बोधं दृशां दिशति
भूरिगुणेष्वभीष्टः ।
5419@2    खेदाय यस्य न परोपकृतिष्वटाट्या  धीमान् नमस्यति न कस्तमिनं
प्रशस्यम् ॥ ५४१९॥

5420@1   आशाः प्रसादयतु पुष्यतु वा चकोरान्  कामं तनोतु कुमुदेषु मुदं
सुधांशुः ।
5420@2    एकः स एव परमुत्कटराहुदन्त-  पत्रप्रवेशसमदुःखसुखः कुरङ्गः
॥ ५४२०॥

5421@1   आशाः संतमसोपलेपमलिनाः पीयूषगौरैः करैर्
आलिम्पन्नयमुद्गतैर्दिवमिमां कर्पूरपूरं सृजन् ।
5421@2    चन्द्रश्चन्द्रशिलैककुट्टिममयं क्षोणीतलं कल्पयन्  पश्योद्गच्छति
पाकपाण्डुरशरच्छायोपमेयच्छविः ॥ ५४२१॥

5422@1   आशाखनिरगाधेयं दुष्पूरा केन पूर्यते ।
5422@2    या महद्भिरपि क्षिप्तैः पूरकैरेव खन्यते ॥ ५४२२॥

5423@1   आशाखनिरगाधेयम् अधःकृतजगत्त्रया ।
5423@2    उद्धृत्योद्धृत्य तत्रस्थान् अहो सद्भिः समीकृता ॥ ५४२३॥

5424@1   आशागर्तः प्रतिप्राणि यस्मिन् विश्वमणूपमम् ।
5424@2    कस्य किं कियदायाति वृथा या विषयैषिता ॥ ५४२४॥

5425@1   आशागृहीता विकला भवन्ति  हतत्रपा न्यस्तगुणाभिमानाः ।
5425@2    भ्राम्यन्ति मत्ता इव नष्टसंज्ञा  देहीतिवाचस्तरलस्वभावाः ॥ ५४२५॥

5426@1   आशातुरगमारुह्य नित्यं धावति याचकः ।
5426@2    न चार्तिः न श्रमो ह्यस्य न गतौ नापि मन्दता ॥ ५४२६॥

5427@1   आशा धृतिं हन्ति समृद्धिमन्तकः  क्रोधः श्रियं हन्ति यशः
कदर्यता ।
5427@2    अपालनं हन्ति पशूंश्च राजन्न्  एकः क्रुद्धो ब्राह्मणो हन्ति राष्ट्रम्
॥ ५४२७॥

5428@1   आशा नाम नदी मनोरथजला तृष्णातरङ्गाकुला  रागग्राहवती वितर्कविहगा
धैर्यद्रुमध्वंसिनी ।
5428@2    मोहावर्तसुदुस्तरातिगहना प्रोत्तुङ्गचिन्तातटी  तस्याः पारगता विशुद्धमनसो
नन्दन्तु योगीश्वराः ॥ ५४२८॥

5429@1   आशा नाम मनुष्याणां काश्चिदाश्चर्यश‍ृङ्खला ।
5429@2    यया बद्धाःप्रधावन्ति मुक्तास्तिष्ठन्ति कुत्रचित् ॥ ५४२९॥

5430@1   आशा निष्ठा प्रतिष्ठा मम किल महिलास्तासु सौख्यं कदा स्याद्  या प्रान्त्या
सा विदध्यादिह किमपि तथा मध्यमा सा परत्र ।
5430@2    आद्या सा नोभयत्राप्यहह तदपि किं सक्ततां यामि तस्यां  या
प्रौढ्यादप्रगल्भे प्रतिदिवसमुभे ते कदर्थीकरोति ॥ ५४३०॥

5431@1   आशापाशनिबद्धो  नृत्यति किं वा नरो न धनिकपुरः ।
5431@2    हतशैलूषस्य विधेः  कुत्र विधेयः सुखमुपैति ॥ ५४३१॥

5432@1   आशापाशविमुक्तिनिश्चलसुखा स्वायत्तचित्तस्थितिः
स्नेहद्वेषविषादलोभविरतिः संतोषतृप्तं मनः ।
5432@2    चिन्ता नित्यमनित्यतापरिचये सङ्गेऽपि निःसङ्गता
संवित्सेकविवेकपूतमनसामित्येष मोक्षक्रमः ॥ ५४३२॥

5433@1   आशापाशशतैर्बद्धाः कामक्रोधपरायणाः ।
5433@2    ईहन्ते कामभोगार्थम् अन्यायेनार्थसंचयान् ॥ ५४३३॥

5434@1   आशापाशशतैर्बद्धा वासनाभरवाहिनः ।
5434@2    कायात् कायमुपायान्ति वृक्षाद् वृक्षमिवाण्डजाः ॥ ५४३४॥

5435@1   आशापाशैः परीताङ्गा ये भवन्ति नरोऽर्दिताः ।
5435@2    ते रात्रौ शेरते नैव तदप्राप्तिविचिन्तया ॥ ५४३५॥

5436@1   आशापिशाचिका मां  भ्रमयति परितो दशस्वपि दिशासु ।
5436@2    स्वीये पिशाचवर्गे  सेवायै किं न योजयसि ॥ ५४३६॥

5437@1   आशापिशाचिकाविष्टः पुरतो यस्य कस्यचित् ।
5437@2    वन्दते निन्दति स्तौति रोदिति प्रहसत्यपि ॥ ५४३७॥

5438@1   आशा बलवती कष्टा नैराश्यं परमं सुखम् ।
5438@2    आशां निराशां कृत्वा तु सुखं स्वपिति पिङ्गला ॥ ५४३८॥

5439@1   आशा बलवती राजन् विपरीता हि श‍ृङ्खला ।
5439@2    यया बद्धाः प्रधावन्ति मुक्तास्तिष्ठन्ति पङ्गुवत् ॥ ५४३९॥

5440@1   आशा भङ्गकरी पुंसाम् अजेयारातिसंनिभा ।
5440@2    तस्मादाशां त्यजेत् प्राज्ञो यदीच्छेच् शाश्वतं सुखम् ॥ ५४४०॥

5441@1   आशाभरेण निखिलाशासु धावनमथाशातकुम्भगिरि वा  क्लेशावहं
विविधदेशाटनं द्रविणलेशायनापि ववृते ।
5441@2    आशातिदामवितुमाशास्व पाणिधृतपाशामनेकजगताम्
ईशामुपासितगिरीशामिहाङ्गदिगधीशार्चिताङ्घ्रिनलिनाम् ॥ ५४४१॥

5442@1   आशाभिभूता ये मर्त्या महामोहा महोद्धताः ।
5442@2    अवमानादिकं दुःखं न जानन्ति कदाप्यहो ॥ ५४४२॥

5443@1   आशामुत्पाद्य चाकृष्य वञ्चयेद् रिपुमन्त्रिणम् ।
5443@2    असुरेभ्यो हृतौ दत्वा शाण्डामर्कौ ग्रहं सुरैः ॥ ५४४३॥

5444@1   आशायाः खलु ये दासास्ते दासाः सर्वदेहिनाम् ।
5444@2    आशा दासीकृता येन तस्य दासायते जगत् ॥ ५४४४॥

5445@1   आशाया ये दासास् ते दासाः सर्वलोकस्य ।
5445@2    आशा येषां दासी  तेषां दासायते लोकः ॥ ५४४५॥

5446@1   आशायास्तनया माया क्रोधोऽसूयासुतः स्मृतः ।
5446@2    हिंसायास्तनयः पापः कृतघ्नो नार्हति प्रजाम् ॥ ५४४६॥

5447@1   आशालतावलयितं बद्धमूलमविद्यया ।
5447@2    को हि तापयितुं शक्तः मुखेन भवपादपम् ॥ ५४४७॥

5448@1   आशावलम्बोपचिता न कस्य  तृष्णालतानर्थफलं प्रसूते ।
5448@2    दिने दिने लब्धरुचिर्विवस्वान्  मीनं च मेषं च वृषं च भुङ्क्ते
॥ ५४४८॥

5449@1   आशाविप्लुतचेतसोऽभिलषिताल्लाभादलाभो वरस् तस्यालाभनिराकृता हि
तनुतामापद्यते प्रार्थना ।
5449@2    इष्टावाप्तिसमुद्भवस्तु सुतरां हर्षः प्रमाथी धृतेः  सेतोर्भङ्ग
इवाम्भसां विवशतां वेगेन विस्तार्यते ॥ ५४४९॥

5450@1   आशासरसीं शोषय तपसा  तन्मध्यस्थः पोषय मनसा ।
5450@2    कायक्लेशं शोधय परुषं  शिथिलय परमब्रह्मणि कलुषम् ॥ ५४५०॥

5451@1   आशासानो न वै भृत्यः स्वामिन्याशिष आत्मनः ।
5451@2    न स्वामी भृत्यतः स्वाम्यम् इच्छन् यो राति चाशिषः ॥ ५४५१॥

5452@1   आशासु राशीभवदङ्गवल्ली-  भासैव दासीकृतदुग्धसिन्धुम् ।
5452@2    मन्दस्मितैर्निन्दितशारदेन्दुं  वन्देऽरविन्दासनसुन्दरि त्वाम् ॥ ५४५२॥

5452A@1   आशास्यमन्यत् पुनरुक्तभूतं  श्रेयांसि सर्वाण्यधिजग्मुषस्ते ।
5452A@2    पुत्रं लभस्वात्मगुणानुरूपं  भवन्तमीड्यं भवतः पितेव ॥

5453@1   आशा हि परमं दुःखं निराशा परमं सुखम् ।
5453@2    आशापाशं परित्यज्य सुखं स्वपिति पिङ्गला ॥ ५४५३॥

5454@1   आशा हि परमं दुःखं नैराश्यं परमं सुखम् ।
5454@2    यथा सञ्छिद्य कान्ताशां सुखं सुष्वाप पिङ्गला ॥ ५४५४॥

5455@1   आशिषं च तिलकं च जनन्या  मन्यते स्म कवचाधिकमन्यः ।
5455@2    येन संयति हि सर्वभटानां  विक्रमैकवचतां (?) प्रतिपेदे ॥ ५४५५॥

5456@1   आशीर्वादमुखा स्त्री  मन्त्रमुखो ब्राह्मणः प्रियवाक् ।
5456@2    कुशलं पृच्छन्नतिथिः  प्रियसुहृदानन्दपरिपूर्णः ॥ ५४५६॥

5457@1   आशीविषमिव क्रुद्धं प्रभुं प्राणधनेश्वरम् ।
5457@2    यत्नेनोपचरेन् नित्यं नाहमस्मीति मानवः ॥ ५४५७॥

5458@1   आशीविषेण रदनच्छददंशदानम्  एतेन ते पुनरनर्थतया न गण्यम् ।
5458@2    बाधां विधातुमधरे हि न तावकीने  पीयूषसारघटिते घटतेऽस्य
शक्तिः ॥ ५४५८॥

5459@1   आशु कान्तमभिसारितवत्या  योषितः पुलकरुद्धकपोलम् ।
5459@2    निर्जिगाय मुखमिन्दुमखण्डं  खण्डपत्रतिलकाकृति कान्त्या ॥ ५४५९॥

5460@1   आशु लङ्घितवतीष्टकराग्रे  नीविमर्धमुकुलीकृतदृष्ट्या ।
5460@2    रक्तवैणिकहताधरतन्त्री-  मण्डलक्वणितचारु चुकूजे ॥ ५४६०॥

5461@1   आशैकतन्तुमवलम्ब्य विलम्बमाना  रक्षामि जीवमवधिर्नियतो यदि स्यात् ।
5461@2    नो चेद् विधिः सकललोकहितैककारी  यत् कालकूटमसृजत् तदिदं किमर्थम्
॥ ५४६१॥

5462@1   आ शैलेन्द्राच् शिलान्तःस्खलितसुरधुनीशीकरासारशीत् आद्  आ
तीरान्नैकरागस्फुरितमणिरुचो दक्षिणस्यार्णवस्य ।
5462@2    आगत्यागत्य भीतिप्रणतनृपशतैः शश्वदेव क्रियन्ते
चूडारत्नांशुगर्भास्तव चरणयुगस्याङ्गुलीरन्ध्रभागाः ॥ ५४६२॥

5463@1   आशैव राक्षसी पुंसाम् आशैव विषमञ्जरी ।
5463@2    आशैव जीर्णमदिरा धिगाशा सर्वदोषभूः ॥ ५४६३॥

5464@1   आ शैशवान् ममतया कलितस्त्वयासौ  आनृण्यमम्ब तव लब्धुमना
मृगाङ्कः ।
5464@2    स्वात्मानमेव नियतं बहुधा विभज्य  त्वत्पादयोर्विनिदधे नखरापदेशात्
॥ ५४६४॥

5465@1   आश्चर्यं कथयामि कस्य पुरतः कुर्वे किमेमि क्व वा  काचित् काञ्चनवल्लरी
गृहशिरोरूढा समुज्जृम्भते ।
5465@2    अस्यां किं च सखे दधन्ति सुषमां नारङ्गबिम्बोपमां  दृष्ट्वा
पक्वफलानि मेमृदु मनो मोहं समुत्पद्यते ॥ ५४६५॥

5466@1   आश्चर्यं पाणिपाशस्य गिरीन्द्रतनये तव ।
5466@2    जगद्बन्धनहा शंभुर्येन बन्धं समिच्छति ॥ ५४६६॥

5467@1   आश्चर्यं वडवानलः स भगवानाश्चर्यमम्भोनिधिर् यत्कर्मातिशयं
विचिन्त्य हृदये कम्पः समुत्पद्यते ।
5467@2    एकस्याश्रयघस्मरस्य पिबतस्तृप्तिर्न जाता जलैर् अन्यस्यापि महात्मनो
न वपुषि स्वल्पोऽपि तोयव्ययः ॥ ५४६७॥

5468@1   आश्चर्यं समराम्बरे रिपुयशश्चन्द्रप्रतापार्कयोः  सर्वग्रासमयं
सहैव तनुते त्वत्खङ्गराहुः कथम् ।
5468@2    किं चान्यत् परलोकनिर्भय भवांस्तस्मिन् महत्युत्सवे  गृह्णाति
त्यजतामकम्पहृदयो राज्ञां समस्ता भुवः ॥ ५४६८॥

5469@1   आश्चर्यधामभिरतीव गुणैः किमेतज् जालं त्वया विरचितं यदपूर्वमेव ।
5469@2    चेतांसि मूर्तिरहितान्यपि चञ्चलानि  बध्नाति यच्छ्रुतिगतं
तदपूर्वमेव ॥ ५४६९॥

5470@1   आश्चर्यमुत्पलदृशो वदनामलेन्दु-  सांनिध्यतो मम मुहुर्जदिमानमेत्य ।
5470@2    जात्येन चन्द्रमणिनेव महीधरस्य  संधार्यते द्रवमयो मनसा विकारः
॥ ५४७०॥

5471@1   आश्चर्यमूर्जितमिदं किमु किं मदीयश्  चित्तभ्रमो यदयमिन्दुरनम्बरेऽपि
।
5471@2    तत्रापि कापि ननु चित्रपरंपरेयम्  उज्जृम्भितं कुवलयद्वितयं
यदत्र ॥ ५४७१॥

5472@1   आश्चर्यस्तिमिताः क्षणं क्षणमथ प्रीतिप्रमीलत्पुटा
वातान्दोलितपङ्कजातसुमनःपीयूषधारामुचः ।
5472@2    एताः कस्य हरन्ति हन्त न मनः किंचित्त्रपामञ्जुल-  प्रेमप्रेरणमत्र
मुग्धमुरचत्तारोत्तरा (?) दृष्टयः ॥ ५४७२॥

5473@1   आश्चर्यैकनिधिः स दुग्धजलधिर्मन्ये किमन्यद् यतो  लेभे जन्म स
लोकलोचनसुधासारस्तुषारद्युतिः ।
5473@2    देवीकेलिकचग्रहेण ललिते गङ्गातरङ्गाङ्किते  निःशङ्कं निरटङ्कि
शंकरजटाजूटेऽपि येन स्थितिः ॥ ५४७३॥

5474@1   आ श्मशानान् निवर्तन्ते ज्ञातयः सह बान्धवैः ।
5474@2    त्वयैकेनैव गन्तव्यं तत् कर्म सुकृतं कुरु ॥ ५४७४॥

5475@1   आश्यानैर्गलितं दलैर्बत कथाशेषाः प्रसूनश्रियो  नोद्भेदोऽपि फलं
प्रति प्रतिदिशं याता निराशाः खगाः ।
5475@2    आपातालविशुष्कमूलकुहरोन्मीलज्जटासंततिस् तूष्णीमस्ति तथाप्यकालजलदं
ध्यायन् मरुक्ष्मारुहः ॥ ५४७५॥

5476@1   आश्रमादाश्रमं गत्वा हुतहोमो जितेन्द्रियः ।
5476@2    भिक्षाबलिपरिश्रान्तः प्रव्रजन् प्रेत्य वर्धते ॥ ५४७६॥

5477@1   आश्रमी यदि वा वर्णी पूज्यो वाथ गुरुर्महान् ।
5477@2    नादण्ड्यो नाम राज्ञोऽस्ति यः स्वधर्मेण तिष्ठति ॥ ५४७७॥

5478@1   आश्रमेषु द्विजातीनां कार्ये विवदतां मिथः ।
5478@2    न विब्रूयान् नृपो धर्मं चिकीर्षन् हितमात्मनः ॥ ५४७८॥

5479@1   आश्रयः कियतामेष तरुः सन्मार्गमाश्रितः ।
5479@2    पाथोद सिच्यतां काले नोपेक्ष्यो दूरभावतः ॥ ५४७९॥

5480@1   आश्रयः सर्वभूतानां निवासः सर्वपक्षिणाम् ।
5480@2    ददाति सदृशा भागं सजलस्य पयोमुचः ॥ ५४८०॥

5481@1   आश्रयमाश्रयलिप्सुस् तुङ्गं सेवेत दुरधिरोहमपि ।
5481@2    विनिपतति यदि स तस्मात्  तथाप्युपर्येव नीचानाम् ॥ ५४८१॥

5482@1   आश्रयवशेन सततं  गुरुता लघुता च जायते जन्तोः ।
5482@2    विन्ध्ये विन्ध्यसमानाः  करिणो बत दर्पणे लघवः ॥ ५४८२॥

5483@1   आश्रयाशः कृष्णवर्त्मा दहनश्चैष दुर्जनः ।
5483@2    अग्निरेव तथाप्यस्मिन् स्याद् भस्मनि हुतं हुतम् ॥ ५४८३॥

5484@1   आश्रयितव्यो नरपतिर् अर्जयितव्यानि भूरि वित्तानि ।
5484@2    आरब्धव्यं वितरणम्  आनेतव्यं यशोऽपि दशदिग्भ्यः ॥ ५४८४॥

5485@1   आश्रयेणैव शोभन्ते पण्डिता वनिता लताः ।
5485@2    बहुमूल्यं हि माणिक्यं जटितं हेम्नि राजते ॥ ५४८५॥

5486@1   आश्रितस्याप्रदानेन दत्तस्य हरणेन च ।
5486@2    जन्मप्रभृति यद् दत्तं सर्वं नश्यति भारत ॥ ५४८६॥

5487@1   आश्रितानां भृतौ स्वामिसेवायां धर्मसेवने ।
5487@2    पुत्रस्योत्पादने चैव न सन्ति प्रतिहस्तकाः ॥ ५४८७॥

5488@1   आश्रिताश्चैव लोकेन समृद्धिं यान्ति विद्विषः ।
5488@2    समृद्धाश्च विनाशाय तस्मान् नोद्वेजयेत् प्रजाः ॥ ५४८८॥

5489@1   आश्रित्य नूनममृतद्युतयः पदं ते  देहक्षयोपनतदिव्यपदाभिमुख्याः ।
5489@2    लावण्यपुण्यनिचयं सुहृदि त्वदास्ये  विन्यस्य यान्ति मिहिरं प्रतिमासभिन्नाः
॥ ५४८९॥

5490@1   आश्लिष्टभूमिं रसितारमुच्चैर् लोलद्भुजाकारबृहत्तरङ्गम् ।
5490@2    फेनायमानं पतिमापगानाम्  असावपस्मारिणमाशशङ्के ॥ ५४९०॥

5491@1   आश्लिष्टापि करोति सा मम तनुं कण्ठग्रहोत्कण्ठितां  दृष्टापि
प्रियदर्शना नियमयत्यक्ष्णोर्दिदृक्षां पुनः ।
5491@2    अन्तश्चेतसि संस्थितापि हृदयं भूयो विशत्येव मे  रूढप्रेमसमागमापि
नवतां धत्ते प्रिया प्रत्यहम् ॥ ५४९१॥

5492@1   आश्लिष्टा रभसाद् विलीयत इवाक्रान्ताप्यनङ्गेन या  यस्याः
कृत्रिमचण्डवस्तुकरणाकूतेषु खिन्नं मनः ।
5492@2    कोऽयं काहमिति प्रवृत्तसुरता जानाति या नान्तरं  रन्तुः सा रमणी स
एव रमणः शेषौ तु जायापती ॥ ५४९२॥

5493@1   आश्लिष्य वा पादरतां पिनष्टु माम्  अदर्शनान् मर्महतां करोतु वा ।
5493@2    यथा तथा वा विदधातु नागरो  मत्प्राणनाथस्तु स एव नापरः ॥ ५४९३॥

5494@1   आश्लेषचुम्बनरतोत्सवकौतुकानि  क्रीडादुरोदरपणः प्रतिभूरनङ्गः ।
5494@2    भोगः स यद्यपि जये च पराजये च  यूनोर्मनस्तदपि वाञ्छति जेतुमेव
॥ ५४९४॥

5495@1   आश्लेषशेषा रतिरङ्गनानाम्  आमोदशेषा कुचकुङ्कुमश्रीः ।
5495@2    तूणीरशेषः कुसुमायुधोऽपि  प्रभातशेषा रजनी बभूव ॥ ५४९५॥

5496@1   आश्लेषादनु चुम्बनादनु नखोल्लेखादनु स्वान्तज-  प्रोद्बोधादनु
संभ्रमादनु रतारम्भादनु प्रीतयोः ।
5496@2    अन्यार्थं गतयोर्भ्रमान् मिलितयोः संभाषणैर्जानतोर् दम्पत्योरिह को न
को न तमसि व्रीडाविमिश्रो रसः ॥ ५४९६॥

5497@1   आश्लेषाधरबिम्बचुम्बनसुखालापस्मितान्यासत् आं  दूरे तावदिदं मिथो न
सुलभं जातं मुखालोकनम् ।
5497@2    इत्थं व्यर्थकृतैकदेहघटनाविन्यासयोरावयोः  केयं प्रीतिविदम्बनेत्यवतु
वः स्मेरोऽर्धनारीश्वरः ॥ ५४९७॥

5498@1   आश्लेषेण पयोधरप्रणयिनीं प्रत्यादिशन्त्या दृशं  दृष्ट्वा
चाधरबद्धतृष्णमधरं निर्भर्त्सयन्त्या मुखम् ।
5498@2    ऊर्वोर्गाढनिपीडनेन जघने पाणिं च रुद्ध्वानया  पत्युः प्रेम न खण्डितं
निपुणया मानोऽपि नैवोज्झितः ॥ ५४९८॥

5499@1   आश्लेषे प्रथमं क्रमादपहृते हृद्येऽधरस्यार्पणे  केलिद्यूतविधौ
पणं प्रियतमे कान्तां पुनः पृच्छति ।
5499@2    अन्तर्गूढविगाढसंभ्रमरसस्फारीभवद्गण्डया  तूष्णीं शारिविसारणाय
निहितः स्वेदाम्बुगर्भः करः ॥ ५४९९॥

5500@1   आश्लेषे सर्वदा पत्युः सतृष्णेवान्तरात्मना ।
5500@2    अर्धनारीश्वरतनौ गौरीवृत्तं समीहते ॥ ५५००॥

5501@1   संभोगायोग्यकालेषु सार्धं कान्तेन कामिनी ।
5501@2    वापीसौधे गृहोद्याने यात्रासङ्गेन तिष्ठति ॥ ५५०१॥

5502@1   अन्यच्छायावलोकेऽपि परालापे मनागपि ।
5502@2    पत्ये क्रुद्ध्यत्यनर्थादौ स्वयं चापि निमज्जति ॥ ५५०२॥

5503@1   अपरोपगमारम्भम् उन्नाटयति वल्लभम् ।
5503@2    दरिद्रजरतीवार्ता शिशिरे सायमातपम् ॥ ५५०३॥

5504@1   पत्युः शय्यापरावृत्तिं वियोगमिव मन्यते ।
5504@2    देवागारप्रयाणं च प्रवासमिव पश्यति ॥ ५५०४॥

5505@1   अतिस्नेहस्य निस्यन्दाद् अतिप्रेम्णः प्रवृत्तिभिः ।
5505@2    छायेवानुचरेत् कान्तं यान्तं तिष्ठन्तमङ्गना ॥ ५५०५॥

5506@1   आश्लेषे सुन्दरीणां स्थितवति सहसा सर्वसंतृप्तिहेतौ  व्यर्थः
पीयूषमाप्तुं जलनिधिमथने यत्न इत्याकलय्य ।
5506@2    तस्मादेते विरक्ता जगति सुमनसो यत् समस्तास्तदद्धा  स्वर्गस्थानामिवैषां
न कथमितरथा लाघवं स्यात् प्रतीतम् ॥ ५५०६॥

5507@1   आश्वपेहि मम सीधुभाजनाद्  यावदग्रदशनैर्न दृश्यसे ।
5507@2    चन्द्र मद्दशनमण्डलाङ्कितः  खं न यास्यसि हि रोहिणीभयात् ॥ ५५०७॥

5508@1   आश्वसिहि महाबाहो प्राणिनां सर्वमापदः ।
5508@2    स्पृशन्त्यनिलवल्लोके क्षणेन प्रतियान्ति च ॥ ५५०८॥

5509@1   आश्वासयति काकोऽपि दुःखितां पथिकाङ्गनाम् ।
5509@2    त्वं चन्द्रामृतजन्मापि दहसीति किमुच्यताम् ॥ ५५०९॥

5510@1   आश्वासयेच्चापि परं सान्त्वधर्मार्थवृत्तिभिः ।
5510@2    अथास्य प्रहरेत् काले यदा विचलिते पथि ॥ ५५१०॥

5511@1   आश्वासस्नेहभक्तीनाम् एकमायतनं महत् ।
5511@2    प्रकृष्टस्येव धर्मस्य प्रसादो मूर्तिसुन्दरः ॥ ५५११॥

5512@1   आश्वासितस्य मम नाम सुतोपलब्ध्या  सद्यस्त्वया सह कृशोदरि विप्रयोगः ।
5512@2    व्यावर्तितातपरुजः प्रथमाभ्रवृष्ट्या  वृक्षस्य वैद्युत
इवाग्निरुपस्थितोऽयम् ॥ ५५१२॥

5513@1   आश्वास्य पर्वतकुलं तपनोष्णतप्तम्  उद्दामदावविधुराणि च काननानि ।
5513@2    नानानदीनदशतानि च पूरयित्वा  रिक्तोऽसि यज्जलद सैव तवोत्तमश्रीः
॥ ५५१३॥

5514@1   आश्विने कृष्णपक्षे च षष्ठ्यां भौमोऽथ रोहिणी ।
5514@2    व्यतीपातस्तदा षष्ठी कपिलानन्तपुण्यदा ॥ ५५१४॥

5515@1   आषाढशुक्लपक्षे  भानोर्दिवसे शिरीषवृक्षस्य ।
5515@2    मूलं जलेन पिष्ट्वा  पिबेन् न भीस्तस्य सर्पोत्था ॥ ५५१५॥

5516@1   आषाढी कार्त्तिकी माघी वचा शुण्ठी हरीतकी ।
5516@2    गयायां पिण्डदानेन पुण्या श्लेष्महरानृणी ॥ ५५१६॥

5517@1   आषाढे शशका दृष्टा स्थानास्थने सुभिक्षदाः ।
5517@2    चतुष्पदादिनाशाय तल्लब्ध्यै शशदर्शनम् ॥ ५५१७॥

5518@1   आषाढे श्रावणे मासि बीजावपनरोपणे ।
5518@2    ग्रीष्मादन्यत्र वल्लीनां केचिदिच्छन्ति रोपणम् ॥ ५५१८॥

5519@1   आ सम्प्रवृद्धेरपि वृद्धिकामः  समेन संधानमिहोपगच्छेत् ।
5519@2    अपक्वयोर्वा घटयोरवश्यम्  अन्योऽन्यभेदी समसंनिपातः ॥ ५५१९॥

5520@1   आसंसारं त्रिभुवनमिदं चिन्वतां तात तादृङ्  नैवास्माकं
नयनपदवीं श्रोत्रवर्त्मागतो वा ।
5520@2    योऽयं धत्ते विषयकरिणीगाढरूढाभिभान-  क्षीबस्यान्तःकरणकरिणः
संयमालानलीलाम् ॥ ५५२०॥

5521@1   आसक्ताः प्रतिकोटरं विषधरा भानोः करा मूर्धनि
ज्वालाजालकरालदावदहनः प्रत्यङ्गमालिङ्गति ।
5521@2    सर्वानन्दनचारुचन्दनतरोरेतस्य जीवातवे  रे जीमूत विमुञ्च वारि
बहुशो युष्मद्यशो जृम्भताम् ॥ ५५२१॥

5522@1   आसज्य स्वयमेव चुम्बनविधिं याच्ञा विनालिङ्गनं  तल्पान्ते जघनेन
वेपथुमता पर्यर्पितं जानुनोः ।
5522@2    क्रोधोत्कम्पममर्षयत्यनुनयत्यस्याः स्मरक्रीडया  प्रौढैकाभिरतिः
प्रियस्य हृदयं हेलाबलात् कर्षति ॥ ५५२२॥

5523@1   आसते शतमधिक्षिति भूपास् तोयराशिरसि ते खलु कूपाः ।
5523@2    किं ग्रहा दिवि न जाग्रति ते ते  भास्करस्य कतमस्तुलयास्ते ॥ ५५२३॥

5524@1   आसत्यलोकमखिलं भुवनं जलेषु  निर्मज्जयेत् प्रकुपितो जलधिर्जवेन ।
5524@2    किंतु स्वमन्तयितुमुद्यतमौर्वमग्निम्  अन्तर्वसन्तमपि हन्तुमसौ न
शक्तः ॥ ५५२४॥

5525@1   आ सत्यलोकादा भूमेः स्वैरचारकृतश्रमाः ।
5525@2    तेनुरिन्दुकराः स्वेदं द्रुतनीहारभूमिकम् ॥ ५५२५॥

5526@1   आसनं चैव यानं च संधाय च विगृह्य च ।
5526@2    कार्यं वीक्ष्य प्रयुञ्जीत द्वैधं संश्रयमेव च ॥ ५५२६॥

5527@1   आसनं प्राणसंरोधः प्रत्याहारश्च धारणा ।
5527@2    ध्यानं समाधिरेतानि योगाङ्गानि स्मृतानि षट् ॥ ५५२७॥

5528@1   आसनं प्राणसंरोधो ध्यानं चैव समाधिकः ।
5528@2    एतच्चटुष्टयं विद्धि सर्वयोगेषु संमतम् ॥ ५५२८॥

5529@1   आसनाच् शयनाद् यानात् संगतेश्चापि भोजनात् ।
5529@2    कृते संचरते पापं तैलबिन्दुरिवाम्भसि ॥ ५५२९॥

5530@1   आसनादेकशय्यायां संभाषात् सहभोजनात् ।
5530@2    पुंसां संक्रमते पापं घटाद् घटमिवोदकम् ॥ ५५३०॥

5531@1   आसनावसथौ शय्याम् अनुव्रज्यामुपासनम् ।
5531@2    उत्तमेषूत्तमं कुर्याद् हीने हीनं समे समम् ॥ ५५३१॥

5532@1   आसनाशनशय्याभिरद्भिर्मूलफलेन वा ।
5532@2    नास्य कश्चिद् वसेद् गेहे शक्तितोऽनर्चितोऽतिथिः ॥ ५५३२॥

5533@1   आसने पादमारोप्य यो भुङ्क्ते स द्विजाधमः ।
5533@2    मुखेन धमते चान्नं तुल्यं गोमांसभक्षणम् ॥ ५५३३॥

5534@1   आसने लालयेद् बालां तरुणीं शयने तथा ।
5534@2    उत्सङ्गे पतिरूढां च लालनं त्रिविधं विदुः ॥ ५५३४॥

5535@1   आसने शयने याने पानभोजनवस्तुषु ।
5535@2    दृष्ट्वान्तरं प्रमत्तेषु प्रहरन्त्यरयोऽरिषु ॥ ५५३५॥

5536@1   आसने शयने याने भावा लक्ष्या विशेषतः ।
5536@2    पुरुषाणां प्रदुष्टानां स्वभावो वलवत्तरः ॥ ५५३६॥

5537@1   आसन् क्षीणानि यावन्ति चातकाश्रूणि तेऽम्बुद ।
5537@2    तावन्तोऽपि त्वयोदार न मुक्ता जलबिन्दवः ॥ ५५३७॥

5538@1   आसन्नतरतामेति मृत्युर्जन्तोर्दिने दिने ।
5538@2    आघातं नीयमानस्य वध्यस्येव पदे पदे ॥ ५५३८॥

5539@1   आसन्ननाशं सलिलं तटाके  कूपादिकानामतियत्नलभ्यम् ।
5539@2    नदि त्वमग्र्यासि जलाश्रयाणां  यस्यां युगस्थायि सुलम्भमम्भः ॥ ५५३९॥

5540@1   आसन्नमार्गमतिलङ्घ्य नतेन मूर्ध्ना  पश्चात् प्रसङ्गवलितेन मुखेन
यान्त्या ।
5540@2    आरोपिताः कतिपये मयि पङ्कजाक्ष्या  साकूतहासमनतिप्रकटाः कटाक्षाः
॥ ५५४०॥

5541@1   आसन्नमित्रागमसूच्यमान-  समागमे वासरवल्लभस्य ।
5541@2    निर्यान्ति दीपा इव रात्रिभोग्याः  पश्य प्रभाते गणिकागृहेभ्यः ॥ ५५४१॥

5542@1   आसन्नमेव नृपतिर्भजते मनुष्यं  विद्याविहीनमकुलीनमसंस्तुतं वा ।
5542@2    प्रायेण भूमिपतयः प्रमदा लताश्च  यः पार्श्वतो वसति तं परिवेष्टयन्ति
॥ ५५४२॥

5543@1   आसन्नयौवनस्त्वं  दुहितुर्मे यौवनं त्वया प्रायः ।
5543@2    क्षपितमलक्ष्यं स्त्रीणां  गलति हि सहसैव तारुण्यम् ॥ ५५४३॥

5544@1   आसन्नसेवां नृपतेः क्रीडाशस्त्राहिपावकैः ।
5544@2    कौशलेनातिमहता विनीतः सानुरुध्यते (?) ॥ ५५४४॥

5545@1   आसन्नाः कण्टकिनो  रिपुभयदाः क्षीरिणोऽर्थनाशाय ।
5545@2    फलिनः प्रजाक्षयकरा  दारूण्यपि वर्जयेत् तेषाम् ॥ ५५४५॥

5546@1   आसन्नान् पुरतो भोगान् दर्शयित्वा पुनः पुनः ।
5546@2    छागो हरितमुष्ट्येव दूरं नीतोऽस्मि तृष्णया ॥ ५५४६॥

5547@1   आसन्नाभ्रजलस्य दावविगमे विद्युद्भयं शाखिनो  नक्रास्याद् गलतश्च
मज्जनमयी शङ्का भवेद् वारिधौ ।
5547@2    भोक्तव्यस्य विधिः शुभस्य रभसात् स्वादुत्वनिष्पत्तये  जन्तोः संतनुते
निराकृतभियो भीत्यन्तरोत्पादनम् ॥ ५५४७॥

5548@1   आसन्नामवलम्ब्य केसरलतामेकेन पुष्पोज्ज्वलां  सव्यं निःसहया
नितम्बफलके कृत्वा कराम्भोरुहम् ।
5548@2    आमीलन् नयनान्तवान्तसलिलं श्लाघ्यस्य निन्द्यस्य वा  कस्येदं
दृढसौहृदं प्रतिदिनं दीनं त्वया स्मर्यते ॥ ५५४८॥

5549@1   आसन्नामवलम्ब्य केसरलतामेकेन पुष्पोज्ज्वलां  सव्यं निःसहया
नितम्बफलके कृत्वा कराम्भोरुहम् ।
5549@2    उद्ग्रीवं वद दुर्दिनेऽद्य चरणावुन्नम्य मार्गस्त्वया
बालोद्भ्रान्तमृगेक्षणे सुकृतिनः कस्यायमालोक्यते ॥ ५५४९॥

5550@1   आसन्नाय सुदूराय सुप्ताय प्रकटात्मने ।
5550@2    सुलभायातिदुर्गाय नमश्चित्राय शंभवे ॥ ५५५०॥

5551@1   आसन्ने फलमासन्नं दूरगे दूरगं फलम् ।
5551@2    मिश्रं तु मिश्रे शकुने फलमाहुर्मनीषिणः ॥ ५५५१॥

5552@1   आसन्नो मधुरागतं वनभुवः साम्राज्यमित्यद्भुताः  श्रूयन्ते गिर एष
तत्त्वमिह न ज्ञातुं विधातुः क्षमः ।
5552@2    यत् पर्णैस्त्रुटितं तदप्युपरतं पुष्पोद्गमैः शाखिनां  यद् ग्लानं
विटपैरिदं पुनरिह प्रत्यक्षमालक्ष्यते ॥ ५५५२॥

5553@1   आसन्नो वल्मीको  दक्षिणपार्श्वे विभीतस्य ।
5553@2    अध्यर्धे भवति शिरा  पुरुषे ज्ञेया दिशि प्राच्याम् ॥ ५५५३॥

5554@1   आसन् यावन्ति याच्ञासु चातकाश्रूणि चाम्बुद ।
5554@2    तावन्तोऽपि त्वया मेघ न मुक्ता वारिबिन्दवः ॥ ५५५४॥

5555@1   आ सप्ततेर्यस्य विवाहपङ्क्तिर् विच्छिद्यते नूनमपण्डितोऽसौ ।
5555@2    जीवन्ति ताः कर्तनकुट्टनाभ्यां  गोभ्यः किमुक्षा यवसं ददाति ॥ ५५५५॥

5556@1   आसप्तमं कुलं हन्ति शिरोऽभ्यङ्गे चतुर्दशी ।
5556@2    मांसाशने पञ्चदशी कामधर्मे तथाष्टमी ॥ ५५५६॥

5557@1   आ समन्ताच्चतुर्दिक्षु सन्निकृष्टाश्च ये नृपाः ।
5557@2    तत्परास्तत्परा येऽन्ये क्रमाद् हीनबलारयः ॥ ५५५७॥

5558@1   आसमस्ताक्षिविक्षेपसमर्पितमनोभुवाम् ।
5558@2    मन्मथोद्दीपनं तासां विटवृत्तं विधास्यते ॥ ५५५८॥

5559@1   आ सर्गात् प्रतिवासरं रसशतैर्या बोधिता पोषिता  कल्पान्तावसरेऽथ
सैव पृथिवी स्वैरेव दग्धा करैः ।
5559@2    कृत्वेत्थं किमपि स्वकर्म नियतेः पूर्वापरोपप्लुतं  कष्टं सोऽपि
दिनान्तवीतकिरणस्तिग्मांशुरस्तं गतः ॥ ५५५९॥

5560@1   आसवरतिरतिबहुभुक्  कट्वम्लाशी च कर्मठः पिशुनः ।
5560@2    स्थूलः कृशोऽतिदीर्घः  खर्वो वा कृष्णपीतो वा ॥ ५५६०॥

5561@1   आससाद मुनिरात्मनस्ततः  शिष्यवर्गपरिकल्पितार्हणम् ।
5561@2    बद्धपल्लवपुटाञ्जलिद्रुमं  दर्शनोन्मुखमृगं तपोवनम् ॥ ५५६१॥

5562@1   आसां जलास्फालनतत्पराणां  मुक्ताफलस्पर्धिषु शीकरेषु ।
5562@2    पयोधरोत्सर्पिषु शीर्यमाणः  संलक्ष्यते न च्छिदुरोऽपि हारः ॥ ५५६२॥

5563@1   आसां व्रतमतीवाक्ष्णोर्यत् पुरः परिसर्पणम् ।
5563@2    सह यातं मनस्तत्र त्यक्त्वा भूयो निवर्तनम् ॥ ५५६३॥

5564@1   आसादितप्रकटनिर्मलचन्द्रहासः  प्राप्तः शरत्समय एष विशुद्धकान्तः ।
5564@2    उत्खाय गाढतमसं घनकालमुग्रं  रामो दशास्यमिव संभृतबन्धुजीवः
॥ ५५६४॥

5565@1   आसादितव्योऽस्ति करालकेशः  सखेदयार्हः समयोऽपकारी ।
5565@2    तदुत्तमश्लोककथानुबन्धस् तावद् यथा स्यात् प्रयते तथाहम् ॥ ५५६५॥

5566@1   आसादितस्य तमसा नियतेर्नियोगाद्  आकाङ्क्षतः पुनरपक्रमणेन कालम् ।
5566@2    पत्युस्त्विषामिह महौषधयः कलत्र-  स्थानं परैरनभिभूतममूर्वहन्ति
॥ ५५६६॥

5567@1   आसाद्य कृष्णपक्षान्  अत्रसतः सर्वदाऽभीकान् ।
5567@2    परयात्मनि रतचित्तान्  विभाव्य तत्कर्म कुर्वतः क्व भयम् ॥ ५५६७॥

5568@1   आसाद्यते कथं वा  शौर्याश्रयणेन गौरवध्वंसः ।
5568@2    तत् तत्र दत्तचित्तश्  चित्तजसंतापभाजनं न जनः ॥ ५५६८॥

5569@1   आसाद्य दक्षिणां दिशम्  अविलम्बं त्यजति चोत्तरां तरणिः ।
5569@2    पुरुषं हरन्ति कान्ताः  प्रायेण हि दक्षिणा एव ॥ ५५६९॥

5570@1   आसाद्य भङ्गमनया  द्यूते विहिताभिरुचितकेलिपणे ।
5570@2    निःसारयताक्षानिति  कपटरुषोत्सारिताः सख्यः ॥ ५५७०॥

5571@1   आसाद्य मन्दरागोऽपि भुजङ्गेनातिसंगतिम् ।
5571@2    तद्भोगात्तु भ्रमन् कष्टं प्राप्नोति विषमन्ततः ॥ ५५७१॥

5572@1   आसाद्य सोमभुवमास्वहि यत्र नित्यं  मङ्क्तुं प्रलोभयति
सैकतमंशुकाभम् ।
5572@2    तत् तत्र निर्वहति सम्प्रति नित्यकृत्यम्  एतस्य विस्मृतगृहस्य
परानुभूत्या ॥ ५५७२॥

5573@1   आसाद्यापि महोदधिं न वितृषो जातो जलैर्वाडवो  मेघं प्राप्य न
चातकोऽपि चरणौ भानुं न लेभेऽरुणः ।
5573@2    चन्द्रः शंकरशेखरेऽपि निवसन् पक्षक्षये क्षीयते  प्रायः
सज्जनसंगतोऽपि लभते दैवानुरूपं फलम् ॥ ५५७३॥

5574@1   आसाद्याम्रवनीमिमां प्रति नवामास्वाद्य तन्मञ्जरीं  मैवं पञ्चममञ्च
नन्दनवनभ्रान्त्या तया कोकिल ।
5574@2    एषा वायसमण्डली घनशिरःशूलाहतिव्याकुला  कुध्वानैर्बधिरीकरिष्यति
वृथा श्रोत्राणि सत्पत्रिणाम् ॥ ५५७४॥

5575@1   आसामुपरि दद्याच्च पानीयस्य विचक्षणः ।
5575@2    एवं यामद्वयं कुर्यात् ततस्त्वासां न दापयेत् ॥ ५५७५॥

5576@1   आसायं सलिलभरे  सवितारमुपास्य सादरं तपसा ।
5576@2    अधुनाब्जेन मनाक् तव  मानिनि तुलना मुखस्याप्ता ॥ ५५७६॥

5577@1   आसारान्तमृदुप्रवृत्तमरुतो मेघोपलिप्ताम्बरा
विद्युत्पातमुहूर्तदृष्टककुभः सुप्तेन्दुताराग्रहाः ।
5577@2    धाराक्लिन्नकदम्बसंभृतसुरामोदोद्वहाः प्रोषितैर्
निःसम्पातविसारिदर्दुररवा नीताः कथं रात्रयः ॥ ५५७७॥

5578@1   आसारेण न हर्म्यतः प्रियतमैर्यातुं बहिः शक्यते
शीतोत्कम्पनिमित्तमायतदृशा गाढं समालिङ्ग्यते ।
5578@2    जालैः शीकरशीतलाश्च मरुतो रत्यन्तखेदच्छिदो  धन्यानां बत
दुर्दिनं सुदिनतां याति प्रियासंगमे ॥ ५५७८॥

5579@1   आसारोपरमे प्रगाढतिमिराः किर्मीरयन्त्यो निशाः  पान्थस्त्रीमनसां
स्मरानलकणासन्तानशङ्कास्पृशः ।
5579@2    पिष्टानां प्रसभं घनाघनघटासंघट्टतो विद्युतां  चूर्णाभाः
परितः पतन्ति तरलाः खद्योतकश्रेणयः ॥ ५५७९॥

5580@1   आसितानि हसितानि कृतानि  प्रेक्षितानि गदितानि गतानि ।
5580@2    प्रायशोऽनुकुरुते ललिताङ्गी  नर्तकीव चतुरं दयितस्य ॥ ५५८०॥

5581@1   आसित्वा विजने विमुक्तविषयासङ्गं मनो निश्चलं  कृत्वा हृज्जलजान्तरे
प्रियतमारूपं परं दैवतम् ।
5581@2    ध्यात्वा हारलतामयाक्षवलयं हस्तेन धृत्वा मया  तत्सायुज्यफलाप्तये
प्रतिदिनं तन्नाम संजप्यते ॥ ५५८१॥

5582@1   आसिष्ये सुखितो गृहीति विहितो मोहेन दारग्रहस् तत्सङ्गात्
सुतदासबान्धवसुहृत्संबन्धिनामुद्भवः ।
5582@2    तन्निर्वाहकदर्थनापरिभवानौचित्यचिन्ताजुषः  किं सौख्यं कतमा
गृहस्थितिरतोऽनर्थो मया स्वीकृतः ॥ ५५८२॥

5583@1   आसीज्जनः कृतघ्नः  क्रियमाणघ्नश्च सांप्रतं जातः ।
5583@2    इति मे मनसि वितर्को  भविता लोकः कथं भविता ॥ ५५८३॥

5584@1   आसीता मरणात् क्षान्ता नियता ब्रह्मचारिणी ।
5584@2    यो धर्म एकपत्नीनां काङ्क्षन्ती तमनुत्तमम् ॥ ५५८४॥

5585@1   आसीत् कल्पमुदन्वदम्बुनि चिरं भेजे च भालानलं  भर्गस्य
प्रतिमासकर्महुतभुक्कुण्डेऽप्यहौषीद् वपुः ।
5585@2    तीव्रैरेव तपोभिरिन्दुरकरोदित्थं जनुर्यापनं  किं कुर्याद् विधुरो न
वाञ्छति विधिस्तल्लाञ्छनप्रोञ्छनम् ॥ ५५८५॥

5586@1   आसीत् ताम्रमयं शरीरमधुना सौवर्णवर्णं गतं
मुक्ताहारलताश्रुबिन्दुनिवहैर्निःस्वस्य मे कल्पिता ।
5586@2    स्वल्पं स्वल्पमनल्पकल्पमधुना दीर्घं वयः कल्पितं  स्वामिन् दुःख
भवत्प्रसादवशतः किं किं न लब्धं मया ॥ ५५८६॥

5587@1   आसीत् पूर्वं विमलजलधौ मण्डनं भूपतीनां  नारीणां च प्रबलमुकुटे
काञ्चनेन प्रसङ्गात् ।
5587@2    तन्त्रीबद्धः कथमिदमहो काचखण्डेन सार्धं  भिल्लीकण्ठे मरकतमणे
कामवस्थां गतोऽसि ॥ ५५८७॥

5588@1   आसीत् सत्ययुगे बलिस्तदनु च त्रेतायुगे भार्गवो  रामः सत्यपराक्रमोऽथ
भगवान् धर्मस्तथा द्वापरे ।
5588@2    दाता कोऽपि न चास्ति सम्प्रति कलौ जीवन्ति केनार्थिनश्  चेत्येवं
कृतनिश्चयेन विधिना व्यापारिणो निर्मिताः ॥ ५५८८॥

5589@1   आसीदञ्जनमत्रेति पश्यामि तव लोचने ।
5589@2    भाविभूषणसंभारां साक्षात्कुर्वे तवाकृतिम् ॥ ५५८९॥

5590@1   आसीददभ्रशरदभ्रमिषाद् यशस्ते  नाके भ्रमन् नृप
यदभ्रमुकान्तशुभ्रम् ।
5590@2    तत् पुष्पवर्षणमिवाप्सरसां द्युलोके  व्याप्नोत्यमादिव भुवं
तुहिनच्छलेन ॥ ५५९०॥

5591@1   आसीदासीमभूमीवलयमलयजालेपनेपथ्यकीर्ति ः
सप्ताकूपारपारीसदनजनघनोद्गीतचापप्रताप् अः ।
5591@2    वीरादस्मात् परः कः पदयुगयुगपत्पातिभूपातिभूयश्
चूडारत्नोडुपत्नीकरपरिचरणामन्दनन्दन्नखेन्द् उः ॥ ५५९१॥

5592@1   आसीदुप्तं यदेतद् रणभुवि भवता वैरिमातङ्गकुम्भान्  मुक्ताबीजं
तदेतत् त्रिजगति जनयामास कीर्तिद्रुमं ते ।
5592@2    शेषो मूलं प्रकाण्डं हिमगिरिरुदधिर्दुग्धपूरालवालं  ज्योत्स्ना
शाखाप्रतानः कुसुममुडुचयो यस्य चन्द्रः फलं च ॥ ५५९२॥

5593@1   आसीदेव यदार्द्रः  किमपि तदा किमयमाहतोऽप्याह ।
5593@2    निष्ठुरभावादधुना  कटूनि सखि रटति पटह इव ॥ ५५९३॥

5594@1   आसीद् गङ्गाधरस्तस्य भ्राता गङ्गाधरोपमः ।
5594@2    एकान् बबन्ध यो व्यालान् मुमोचैकान् यदृच्छया ॥ ५५९४॥

5595@1   आसीद् गङ्गान्वयायक्षितिपतितिलको राजराजक्षितीशः
क्ष्मापालप्रौढमौलिप्रकरमणिरुचिप्रस्फुरत्पादपीठः ।
5595@2    योऽरातिक्षत्रचक्रक्रथनकरभुजापालिताशेषपृत् ह्वी-
चक्रश्चक्रायुधाभोऽदधदुरसि रमां वाचि वाचामधीशः ॥ ५५९५॥

5596@1   आसीद् यस्तव पुत्रकस्त्रिचतुरैः पत्राङ्कुरैरावृतो
मेघोन्मुक्तजलैकजीवनविधिः सन्मार्गलब्धास्पदः ।
5596@2    सोऽयं सम्प्रति वासरैः कतिपयैरध्वन्यपुण्योच्चयैः  सम्पन्नः
फलनम्रपल्लवततिच्छायोपलिप्तावनिः ॥ ५५९६॥

5597@1   आसीद् वरः कण्टकितप्रकोष्ठः  स्विन्नाङ्गुलिः संववृते कुमारी ।
5597@2    तस्मिन् द्वये तत्क्षणमात्मवृत्तिः  समं विभक्तेव मनोभवेन ॥ ५५९७॥

5598@1   आसीनः शयितः स्थितः प्रचलितः स्वप्नायितो जागृतः  पश्यन् मीलितलोचनो
व्यवहरन् मौनं प्रपन्नोऽथवा ।
5598@2    तां प्रेमाकुलवीक्षितां स्मितमुखीं सव्रीडमन्दागमां  श्लिष्यन्तीं
प्रणयार्द्रमुग्धलपितां पश्यामि नक्तंदिवम् ॥ ५५९८॥

5599@1   आसीनः सुखमापणे यदि वणिक् श्रद्धालुभिः प्रार्थितः  किंचिच् शंसति
पञ्चकं शतकमित्येतन्न तस्याद्भुतम् ।
5599@2    आपातालविघूर्णिताम्भसि चलत्यौत्पातिके मारुते  मज्जन्त्यामपि नावि मुञ्चति
न यस्तामेव मूल्यस्थितिम् ॥ ५५९९॥

5600@1   असीनः स्वामिनः पार्श्वे तन्मुखेक्षी कृताञ्जलिः ।
5600@2    स्वभावं चास्य विज्ञाय दक्षः कार्याणि साधयेत् ॥ ५६००॥

5601@1   आसीना तटभुवि सस्मितेन भर्त्रा  रम्भोरूरवतरितुं सरस्यनिच्छुः ।
5601@2    धुन्वाना करयुगमीक्षितुं विलासाञ्  शीतालुः सलिलगतेन सिच्यते स्म
॥ ५६०१॥

5602@1   आसीने पूष्णि तूष्णीं व्यसनिनि शशिनि व्योम्नि कृष्णे सतृष्णे  दैत्येन्द्रे
जातनिद्रे द्रवति मघवति क्लान्तकान्तौ कृतान्ते ।
5602@2    अब्रह्मण्यं ब्रुवाणे कमलपुटकुटीश्रोत्रिये शान्त्युपाये  पायाद् वः कालकूटं
झटिति कवलयंल्लीलया नीलकण्ठः ॥ ५६०२॥

5603@1   आसीने लालयेद् बालां तरुणीं शयने तथा ।
5603@2    उत्थितेऽप्यधिरूढां च लालनं त्रिविधं विदुः ॥ ५६०३॥

5604@1   आसीनैः स्वं विमानं कृतपरिवृतिभिः सुन्दरीसंगतैस्तैर् देवैः
सिद्धैश्च यक्षैरनिमिषनयनैर्दृश्यमानः सतृष्णम् ।
5604@2    मध्येमघ्ये पयोदैर्मुरजसदृशतां बोधयद्भिः सुमन्द-  मम्भः
सम्पात्य पुष्पैरिव ननु महितस्ताण्डवः श्रेयसे स्तात् ॥ ५६०४॥

5605@1   आसीन् नाथ पितामही तव मही माता ततोऽनन्तरं  सम्प्रत्येव हि
साम्बुराशिरशना जाया जयोद्भूतये ।
5605@2    पूर्णे वर्षशते भविष्यति पुनः सैवानवद्या स्नुषा  युक्तं नाम
समस्तशास्त्रविदुषां लोकेश्वराणामिदम् ॥ ५६०५॥

5606@1   आसीन् मे मनसि हृता न सा मृता सा  या दृष्टेर्व्रजति न गोचरं प्रिया
मे ।
5606@2    ज्योत्स्ना हि स्फुटधवलापि कौमुदीन्दोर् अन्धानां बहलतमोमलीमसैव ॥ ५६०६॥

5607@1   आसीमा कालिका यस्य क्षुद्राङ्गं कुण्डलीकृतम् ।
5607@2    क्षुद्रवज्रकनामानं प्राह नागार्जुनो मुनिः ॥ ५६०७॥

5608@1   आसीमान्तान् निवर्तन्ते सुहृदः सह बन्धुभिः ।
5608@2    सुकृतं दुष्कृतं वापि गच्छन्तमनुगच्छति ॥ ५६०८॥

5609@1   आसीस्त्वं निशिराजरक्तहृदयेतीर्ष्यालुना वज्रिणा  प्रातः शङ्कितयेव
दिव्यपदवीं गत्वात्मनः शुद्धये ।
5609@2    और्वोत्तापितवार्धितापकतलादादाय मुक्तो बहिः  प्राच्यासौ दिवि तप्तमाषक
इव प्रद्योतनो द्योतते ॥ ५६०९॥

5610@1   आसुरं कुलमनादरणीयं  चित्तमेतदमलीकरणीयम् ।
5610@2    रामधाम शरणीकरणीयं  लीलया भवजलं तरणीयम् ॥ ५६१०॥

5611@1   आसे चेत् स्वगृहे कुटुम्बभरणं कर्तुं न शक्तोऽस्म्यहं  सेवे चेत्
सुखसाधनं मुनिवनं मुष्णन्ति मां तस्कराः ।
5611@2    श्वभ्रे चेत् स्वतनुं त्यजामि नरकाद् भीरात्महत्यावशान्  नो जाने करवाणि
दैव किमहं मर्तुं न वा जीवितुम् ॥ ५६११॥

5612@1   आसेव्यते मुखं सर्वैर्विद्यानां योषितामपि ।
5612@2    हृदयग्राहिणस्तासां द्वित्राः सन्ति न सन्ति वा ॥ ५६१२॥

5613@1   आस्कन्दन् कथमपि योषितो न यावद्  भीमत्यः प्रियकरधार्यमाणहस्ताः ।
5613@2    औत्सुक्यात् त्वरितममूस्तदम्बु तावत्  संक्रान्तप्रतिमतया दधाविवान्तः
॥ ५६१३॥

5614@1   आस्कन्दितो भुजलताचलिताग्रशाखाम्  आलिङ्गितो युवतिभिः कलिकार्थिनीभिः ।
5614@2    धन्योऽसि चम्पकतरो कुसुमानुरूपैर् आसां घनस्तनफलैः फलितोऽसि
यच्च ॥ ५६१४॥

5615@1   आस्कन्धावधि कण्ठकाण्डविपिने द्राक् चन्द्रहासासिना  छेत्तुं प्रक्रमिते
मयैव तरसा त्रुट्यच्छिरासंततौ ।
5615@2    अस्मेरं गलिताश्रुगद्गदपदं भिन्नभ्रुवा यद्यभूद्  वक्त्रेष्वेकमपि
स्वयं स भगवांस्तन्मे प्रमाणं शिवः ॥ ५६१५॥

5616@1   आ स्तन्यपानाज्जननी पशूनाम्  आ दारलाभाच्च नराधमानाम् ।
5616@2    आगेहकर्मावधि मध्यमानाम्  आ जीवितात् तीर्थमिवोत्तमानाम् ॥ ५६१६॥

5617@1   आस्त भावमधिगच्छतोस्तयोः  संमदेषु करजक्षतार्पणा ।
5617@2    फाणितेषु मरिचावचूर्णना  सा स्फुटं कटुरपि स्पृहावहा ॥ ५६१७॥

5618@1   आस्तां किं बहुभिः परोपकृतयः संसारसारं फलं  सिद्धं तत्
प्रतिकूलवर्तिनि विधौ न स्तोकमप्यत्र नः ।
5618@2    एते स्मः किल मानुषा वयमपि व्यर्थं व्यपेतायुषो  येषां स्वोदरपूर्तिरेव
हि किमप्यष्टौ महासिद्धयः ॥ ५६१८॥

5619@1   आस्तां क्लमापहरणं जलधेर्जलेन  दूरे दवाग्नि परिदीपितमानसानाम् ।
5619@2    एतावदस्तु यदि तोयकणैर्न जिह्वा  दन्दह्यते द्विगुणतां च न याति
तृष्णा ॥ ५६१९॥

5620@1   आस्तां गाढतरानुशीलनविधिः संस्पर्शनं दूरतः  संश्लेषे
विषयीकृतोऽसि न मनागक्ष्णोः पदं प्रापितः ।
5620@2    किं ब्रूमः सहकार तावकगुणानन्यादृशैर्दुर्लभान्  सौरभ्येण
यदध्वगानपि मुहुः प्रीणासि दूरादपि ॥ ५६२०॥

5621@1   आस्तां चक्षुरिदं तिरोऽञ्चति कियच्चेतोऽपि यद्वैभवैर्
निष्प्रत्याशमयं मुने जलनिधिर्गण्डूषितः सत्तपः ।
5621@2    एतेनैव विरन्तुमर्हसि न ते गण्डूषपानाधिका  काचित् ख्यातिरतःपरं
परमसौ पर्जन्यनीवीव्ययः ॥ ५६२१॥

5622@1   आस्तां तत् करकानिपातकृतभीमण्डूकनिर्मज्जन-  क्षेमैकक्षमवारि
पल्वलशतं सिन्धुं तमेव स्तुमः ।
5622@2    कुप्यच्छक्रकरस्वरुप्रहरणक्षुण्णाखिलाङ्गक्षरत्-  कीलालेन गिरिव्रजेन
शरणं यद्गर्भवासः कृतः ॥ ५६२२॥

5623@1   आस्तां तावत् किमन्येन दौरात्म्येनेह योषिताम् ।
5623@2    विधृतं स्वोदरेणापि घ्नन्ति पुत्रमपि स्वकम् ॥ ५६२३॥

5624@1   आस्तां तावदकीर्तिर्मे त्वया तथ्यं तु कथ्यताम् ।
5624@2    चित्तं कथमिवासीत् ते हरिवंशीरवश्रुतौ ॥ ५६२४॥

5625@1   आस्तां तावदसीमपौरुषजुषः संमानितात्यद्भुत-  प्रारम्भाभ्यधिकक्रियस्य
स खलु प्राच्यः प्रचारो हरेः ।
5625@2    जीर्णस्यापि च विन्ध्यकन्दरदरीद्वारावताराक्षमैर् अङ्गैरङ्गभृतो
दलन्ति दरतो गन्धेन गन्धद्विपाः ॥ ५६२५॥

5626@1   आस्तां तावदहो समुद्रमहिमा दूरेऽपि कर्णप्रियस् तीरे यस्य पिपासयैव
मरणं प्राप्नोति शीघ्रं जनः ।
5626@2    तस्मादम्बुनिधेर्वरं लघुसरः कूपोऽथवा वापिका  यत्र स्वात्मकरद्वयेन
सलिलं पेपीयते स्वेच्छया ॥ ५६२६॥

5627@1   आस्तां तावद् दिगन्तप्रथितसुयशसां संगमः सज्जनानां  तैः साकं
वैरयोगोऽप्यतिशयमहितामुन्नतिं संनिधत्ते ।
5627@2    लोके कस्यागमिष्यच्छ्रुतिपथमवपुर्वक्त्रशेषोऽपि राहुस्
त्रैलोक्यख्यातधाम्नोर्यदि रविशशिनोर्वैरितां नाकरिष्यत् ॥ ५६२७॥

5628@1   आस्तां तावद् वचनरचनाभाजनत्वं विदूरे  दूरे चास्तां तव
तनुपरीरम्भसंभावनापि ।
5628@2    भूयो भूयः प्रणतिभिरिदं किं तु याचे विधेया  स्मारं स्मारं
स्वजनगणने कापि रेखा ममापि ॥ ५६२८॥

5629@1   आस्तां ते गुणिनस्तावद् भूषिताशेषभूतलाः ।
5629@2    येषां गुणरुचिर्भूयः सांप्रतं तेऽपि दुर्लभाः ॥ ५६२९॥

5630@1   आस्तां दूरतया तदीयवदनाम्भोजामृतास्वादनं  नोदेत्येव मनोरथोऽपि
हृदये तत्संगमाशां प्रति ।
5630@2    उत्कण्ठाशिथिलीकृताङ्गलतिकं वीक्षेत मामेकदा  सस्नेहं यदि सा
सरोजवदना धन्योऽस्म्यहं तावता ॥ ५६३०॥

5631@1   आस्तां दूरेण विश्लेषः प्रियामालिङ्गतो मम ।
5631@2    स्वेदः किं न सरिन्नाथो रोमाञ्चः किं न पर्वतः ॥ ५६३१॥

5632@1   आस्तां भवान्तरविधौ सुविपर्ययोऽयम्  अत्रैव जन्मनि
नृणामधरोच्चभावः ।
5632@2    अल्पः पृथुः पृथुरपि क्षणतोऽल्प एव  स्वामी भवत्यनुचरः स च
तत्पदार्हः ॥ ५६३२॥

5633@1   आस्तां मण्डलमैन्दवं वरतनोर्वक्त्रश्रियश्चेत् कथा  कोणे कुत्रचिदासतां
कुवलयान्यक्ष्णोः प्रसङ्गो यदि ।
5633@2    दूरे तिष्ठतु वल्लकीकलरवः प्रस्तावना चेद् गिरां  वार्त्ता चेदवलग्नकस्य
यशसां व्योम्नः प्रथायै नमः ॥ ५६३३॥

5634@1   आस्तां महाबोधबलेन साध्यो  मोक्षो विबाधामलसौख्ययुक्तः ।
5634@2    धर्मार्थकामा अपि नो भवन्ति  ज्ञानं विना तेन तदर्चनीयम् ॥ ५६३४॥

5635@1   आस्तां माद्य भवे शुभे सखि लता न्यस्ता त्वया माधवी  कान्ते तन् मम
सम्प्रयच्छ कुसुमं किं वामुना मे फलम् ।
5635@2    नाल्पं निर्मलयामि मौक्तिकमिदं न्यस्तं त्वया दह्यताम्  इत्थं
विभ्रमसंभ्रमो मदयति प्रेयांसमेणीदृशः ॥ ५६३५॥

5636@1   आस्तां मानः कथनं  सखीषु वा मयि निवेद्यदुर्विनये ।
5636@2    शिथिलितरतिगुणगर्वा  ममापि सा लज्जिता सुतनुः ॥ ५६३६॥

5637@1   आस्तां वरमवकेशी  मा दोहदमस्य रचय पूगतरोः ।
5637@2    एतस्मात् फलितादपि  केवलमुद्वेगमधिगच्छ ॥ ५६३७॥

5638@1   आस्तां विश्वसनं सखीषु विदिताभिप्रायसारे जने  तत्राप्यर्पयितुं
दृशं सलिलतां शक्नोमि न व्रीडया ।
5638@2    लोको ह्येष परोपहासचतुरः सूक्ष्मेङ्गितज्ञोऽप्यलं  मातः कं
शरणं व्रजामि हृदये जीर्णोऽनुरागानलः ॥ ५६३८॥

5639@1   आस्तां सकण्टकमिदं वसुधाधिपत्यं  त्रैलोक्यराज्यमपि देव तृणाय
मन्ये ।
5639@2    निःशङ्कसुप्तहरिणीकुलसंकुलासु  चेतः परं वलति शैलवनस्थलीषु
॥ ५६३९॥

5640@1   आस्तामनङ्गीकरणाद् भवेन  दृश्यः स्मरो नेति पुराणवाणी ।
5640@2    तवैव देहं श्रितया श्रियेति  नवस्तु वस्तु प्रतिभाति वादः ॥ ५६४०॥

5641@1   आस्तामन्यत्सुजनाः  परोपकारैककरणदुर्ललिताः ।
5641@2    संतापितपिशुनेषु  स्वगुणेष्वपि हन्त खिद्यन्ते ॥ ५६४१॥

5642@1   आस्तामपरो लोकः  क्रीडापेक्षापरो यदि प्रीतिः ।
5642@2    ब्यसनान्तरे पतन्ती  न वारिता परिजनेनापि ॥ ५६४२॥

5643@1   आस्तामेव सरोवरेण्य भवतो दुग्धोदलब्धामृत-  स्वादस्पर्धि
सरोजवृन्दखचितं हंसावतंसं पयः ।
5643@2    स्फारोल्लोलसुशीतशीकरचयासारप्रसिक्तानिल-  स्पर्शैरेव
मनोहरैरपगताः संतापशोषक्लमाः ॥ ५६४३॥

5644@1   आस्तिक्यं चेद् धनमखिलमप्यर्थिसात्कर्तुमर्हं  नास्तिक्यं चेत् तदपि
सुतरां भोगहेतोरपास्यम् ।
5644@2    अस्पृष्ट्वापि स्वयमतिरहःस्थाप्यते यत् तदन्तस् तस्मिन् हेतुः क इति
निभृतं तर्कयामो न विद्मः ॥ ५६४४॥

5645@1   आस्तीकवचनं स्मृत्वा यः सर्पो न निवर्तते ।
5645@2    शतधा भिद्यते मूर्ध्नि शिंशवृक्षफलं यथा ॥ ५६४५॥

5646@1   आस्तीर्यन्तामुपान्ते वनवृतिनिपुणैर्जालिकैर्जालबन्धा  मुच्यन्तां
श‍ृङ्खलाभ्यः श्वगणभिरटवीगह्वरे सारमेयाः ।
5646@2    आकीर्यन्तां स्थलानि श्रमशिथिलहयैः सादिभिः पाशहस्तैर् व्याधूयन्तां
कृतान्तैरिव महिषचरैर्दण्डिभिः काननानि ॥ ५६४६॥

5647@1   आस्तृतेऽभिनवपल्लवपुष्पैर् अप्यनारतरताभिरताभ्यः ।
5647@2    दीयते स्म शयितुं शयनीये  न क्षणः क्षणदयापि वधूभ्यः ॥ ५६४७॥

5648@1   आस्ते कश्चन भिक्षुः  संगृह्णन्नव्ययानि दश ।
5648@2    न ममेत्यव्यययुगलं  याचामस्तं किमस्त्यन्यत् ॥ ५६४८॥

5649@1   आस्तेऽत्रैव सरस्यहो बत कियान् संतोषपक्षग्रहो  हंसस्यास्य मनाङ्
न धावति मतिः श्रीधाम्नि पद्मे क्वचित् ।
5649@2    सुप्तोऽद्यापि विबुध्यते न तदितस्तावत् प्रतीक्षामहे  वेलामित्युषसि प्रिया
मधुलिहः सोढुं त एव क्षमाः ॥ ५६४९॥

5650@1   आस्ते दामोदरीयामियमुदरदरीं यावलम्ब्य त्रिलोकी  संमातुं शक्नुवन्ति
प्रथिमभरवशादत्र नैतद्यशांसि ।
5650@2    तामेतां पूरयित्वा निरगुरिव मधुध्वंसिनः पाण्डुपद्म-  च्छद्मापन्नानि
तानि द्विपदशनसनाभीनि नाभीपथेन ॥ ५६५०॥

5651@1   आस्ते द्वारि वधूर्विधातृरचनावैदुष्यविक्रान्तिभूर् भूरेतस्य बलादहारि
भवता भीता नतारातिना ।
5651@2    किं नामापरमत्र कार्यमधुना साध्यं समाशास्यते  तत्पाणिग्रहमङ्गलाय
मनुजाधीशास्तु यत्नो महान् ॥ ५६५१॥

5652@1   आस्ते नो सुषमा न चापि कुसुमामोदो हि नो वा मनाक्  चातुर्यं
मकरन्ददानविषये किं चातुरीयं पुनः ।
5652@2    यत्त्वं चित्रगतं कुशेशयदलं पुष्णासि गुञ्जारवैर् माहात्म्यं क
इव ब्रवीमि तदहो हे चञ्चरीकाधुना ॥ ५६५२॥

5653@1   आस्ते रोहत्कनककमले केलिपात्रे मृडान्याः  खेलन् हेलोन्मदमधुकरीमानसे
मानसे यः ।
5653@2    भेकोद्रेकप्रणयिनि वलद्बालजम्बालजाले  स स्यादुत्कः परिमितजले पल्वले
किं मरालः ॥ ५६५३॥

5654@1   आस्ते विधुः परमनिर्वृत एव मौलौ  शंभोरिति त्रिजगतीजनचित्तवृत्तिः
।
5654@2    अन्तर्निगूढनयनानलदाहदुःखं  जानाति कः परमृते बत शीतरश्मेः
॥ ५६५४॥

5655@1   आस्त्रीशिशु प्रथितयैष पिपासितेभ्यः  संरक्ष्यतेऽम्बुधिरपेयतयैव
दूरात् ।
5655@2    दंष्ट्राकरालमकरालिकरालिताभिः  किं भाययत्यपरमूर्मिपरंपराभिः
॥ ५६५५॥

5656@1   आस्थामालम्ब्य नीतेषु वशं क्षुद्रेष्वरातिषु ।
5656@2    व्यक्तिमायाति महतां माहात्म्यमनुकम्पया ॥ ५६५६॥

5657@1   आस्थाय दारुणतरं कमपि स्वभावम्  अत्यन्तदुष्कृतकृतामपि शिक्षणाय ।
5657@2    गृह्णासि सायकपदे कुसुमान्यमूनि  मातः सुतेषु महती किल रूक्षतेयम्
॥ ५६५७॥

5658@1   आस्थितः स्थगितवारिदपङ्क्त्या  संध्यया गगनपश्चिमभागः ।
5658@2    सोर्मिविद्रुमवितानविभासा  रञ्जितस्य जलधेः श्रियमूहे ॥ ५६५८॥

5659@1   आस्फालितं यत् प्रमदाकराग्रैर् मृदङ्गधीरध्वनिमन्वगच्छत् ।
5659@2    वन्यैरिदानीं महिषैस्तदम्भः  श‍ृङ्गाहतं क्रोशति दीर्घिकाणाम् ॥ ५६५९॥

5660@1   आस्फालितैर्जलधिरूर्मिपरंपराणां  दूरीकरोति यदि रत्नमवस्तुबुद्ध्या ।
5660@2    रत्नाकरत्वमपि तस्य भवेद् विनष्टं  रत्नं तु हन्त भविता
महदङ्गधार्यम् ॥ ५६६०॥

5661@1   आस्माकी युवतिदृशामसौ तनोति  च्छायैव श्रियमनपायिनीं किमेभिः ।
5661@2    मत्वैवं स्वगुणपिधानसाभ्यसूयैः  पानीयैरिति विदधाविरेऽञ्जनानि
॥ ५६६१॥

5662@1   आस्यं निरस्य रसितैः सुचिरं विहस्य  गात्रान्तरेषु घन वर्षसि
चातकस्य ।
5662@2    तच्चञ्चुकोटिकुटिलायतकंधरस्य  प्राणात्ययोऽस्य भवतः परिहासमात्रम्
॥ ५६६२॥

5663@1   आस्यं पिधाय सकलं  विरलाङ्गुलिना करेण सघ्राणम् ।
5663@2    अयमुच्चरद्दकारं  मनोहरं ज्योत्करोति शिशुः ॥ ५६६३॥

5664@1   आस्यं यद्यपि हास्यवर्जितमिदं लास्येन वीतं वचो  नेत्रे शोणसरोजकान्ति
तदपि क्वापि क्षणं स्थीयते ।
5664@2    मालायाः करणोद्यमे मकरिकारम्भः कुचाम्भोजयोर् धूपाः कुन्तलधोरणीषु
सुदृशः सायंतनो दृश्यते ॥ ५६६४॥

5665@1   आस्यं यस्याः सुधांशुं कलयति नयनाभ्यां जितः पुंसमूहः  कान्त्या
विद्युत् कुचाभ्यां जलकनकधरे निर्जिते हन्त मोहः ।
5665@2    कुष्ठं दुर्गन्धियुक्तं लघुकृमिविकृतं पूयमज्जास्रवाहि-  व्याप्तं
तन् मक्षिकाभिर्गतिरिति वपुषः कुत्सिता नास्ति लोके ॥ ५६६५॥

5666@1   आस्यं सहास्यं नयनं सलास्यं  सिन्दूरबिन्दूदयशोभि भालम् ।
5666@2    नवा च वेणी हरिणीदृशश्चेद्  अन्यैरगण्यैरपि भूषणैः किम् ॥ ५६६६॥

5667@1   आस्यप्रोञ्छितपार्वणेन्दुयशसं नेत्रावधूतोत्पल-  श्रीगर्वां
दशनच्छदव्यवहिताशोकप्रवालद्युतिम् ।
5667@2    एतां दृष्टिसुधाप्रपां त्रिजगतः शिल्पी विधाय स्वयं  मन्ये
हर्षवशादजायत निजस्तोत्रप्रचण्डः कविः ॥ ५६६७॥

5668@1   आस्यश्रीजितजर्जरेन्दुमलिनं कृत्वा करे कन्दुकं
क्रीडाकौतुकमिश्रभावमनया ताम्रं वहन्त्याननम् ।
5668@2    भृङ्गाग्रग्रहकृष्णकेतकदलस्पर्धावतीनां दृशा
दीर्घापाङ्गतरङ्गितैकसुहृदामेषोऽस्मि पात्रीकृतः ॥ ५६६८॥

5669@1   आस्यश्रीर्द्विजराजबाधनकरी दृष्टिः श्रुतेर्लङ्घिनी  मूर्धन्यावलिगामिनी
कुटिलता बद्धाश्च मुक्ता गुणैः ।
5669@2    यत्ते सुन्दरि दुर्विनीतिरियती दृष्टाबलाया मया  तन् मन्ये मकरध्वजो
भवजयी जातस्त्वदग्रेसरः ॥ ५६६९॥

5670@1   आस्येन्दोः परिवेषवद्रतिपतेश्चाम्पेयकोदण्डवद्  धम्मिल्लाम्बुमुचः
क्षणद्युतिवदासज्जौ क्षिपन्ती भुजौ ।
5670@2    विश्लिष्यद्वलि लक्ष्यनाभि विगलन्नीव्युन्नमन्मध्यमं  किंचित्
किंचिदुदञ्चदञ्चलमहो कुम्भस्तनी जृम्भते ॥ ५६७०॥

5671@1   आस्ये पूर्णसुधानिधिश्चरणयोः काल्पद्रुमं वैभवं  देहे काञ्चनकान्तता
त्वचि पुनर्हैयङ्गवीनं स्वयम् ।
5671@2    यस्या लोचनयोर्निरूपधि सदोदीतानुकम्पाततिः  सा माता जगतां प्रसादपदवी
साक्षान्मुदे स्तादुमा ॥ ५६७१॥

5672@1   आस्रावयेच्चोपचितान् विपर्यस्येच्च कर्मसु ।
5672@2    यथा न भक्षयन्त्यर्थं भक्षितं निर्वमन्ति वा ॥ ५६७२॥

5673@1   आस्रावयेदुपचितान् साधु दुष्टव्रणानिव ।
5673@2    आयुक्तास्ते च वर्तेरन्न् अग्नाविव महीपतौ ॥ ५६७३॥

5674@1   आ स्वर्लोकादुरगनगरं नूतनालोकलक्ष्मीम्  आतन्वद्भिः किमिव सिततां
चेष्टितैस्ते न नीतम् ।
5674@2    अप्येतासां रमणविरहे विद्विषत्कामिनीनां  यैरानीता नखपदमयी मण्डना
पाण्डिमानम् ॥ ५६७४॥

5675@1   आस्वादितं स्वादुमरन्दबिन्दु-  स्वच्छन्दमिन्दीवरसुन्दरीभिः ।
5675@2    माकन्दपुष्पं प्रमदाजनस्य  प्रमोदमामोदभरैरकार्षीत् ॥ ५६७५॥

5676@1   आस्वादितदयिताधर-  सुधारसस्येव सूक्तयो मधुराः ।
5676@2    अकलितरसालमुकुलो  न कोकिलः कलमुदञ्चयति ॥ ५६७६॥

5677@1   आस्वादितद्विरदशोणितशोणशोभां  संध्यारुणामिव कलां शशलाञ्छनस्य
।
5677@2    जृम्भाविदारितमुखस्य मुखात् स्फुरन्तीं  को हर्तुमिच्छति हरेः
परिभूय दंष्ट्राम् ॥ ५६७७॥

5678@1   आस्वादितोन्मुक्तमिवार्द्धबिम्बं  तमोमुखाद् हन्त सुधाकरस्य ।
5678@2    सीमन्तसीमान्तमुदाररूपम्  इदं ललाटं ननु पङ्कजाक्ष्याः ॥ ५६७८॥

5679@1   आस्वादितोऽसि मोहाद्  बत विदिता वदनमाधुरी भवतः ।
5679@2    मधुलिप्तक्षुर रसनाच्  छेदाय परं विजानासि ॥ ५६७९॥

5680@1   आस्वाद्यं प्रमदारदच्छद इव श्रव्यं नवं जल्पितं  बालाया इव
दृश्यमुत्तमवधूलावण्यलक्ष्मीरिव ।
5680@2    प्रोद्घोष्यं चिरविप्रयुक्तवनितासन्देशवाणीव मे  नैवेद्यं चरितं
च रूपमनिशं श्रीकृष्ण नामास्तु ते ॥ ५६८०॥

5681@1   आस्वाद्य निर्विशेषं  विरहिवधूनां मृदूनि मांसानि ।
5681@2    करकामिषेण मन्ये  निःष्ठीवति नीरदोऽस्थीनि ॥ ५६८१॥

5682@1   आस्वाद्य स्वयमेव वच्मि महतीर्मर्मच्छिदो वेदना  मा भूत् कस्यचिदप्ययं
परिभवो याच्ञेति संसारिणः ।
5682@2    पश्य भ्रातरियं हि गौरवजराधिक्कारकेलिस्थली  मानम्लानिमसी
गुणव्यतिकरप्रागल्भ्यगर्भच्युतिः ॥ ५६८२॥

5683@1   आस्वाद्यात्र मधूनि षट्पद मदं मा गाः कषायाङ्कुरैर् माकन्दस्य पिकान्
प्रतारितवतो मूर्धानमध्यासितः ।
5683@2    प्रत्यासन्नतमे पिकेऽपि भवते येनार्पिता तादृशी  माध्वी तस्य
विवेकविच्युतिरियं साद्गुण्यमेतन् न ते ॥ ५६८३॥

5684@1   आस्वाद्यैष कषायमङ्कुरमुरुप्रेमानुबद्धाशयो  माकन्दस्य यशांसि
कोकिलयुवा निर्माति दिग्भित्तिषु ।
5684@2    माध्वीकानि निपीय तस्य मधुपास्तत्रैव गुञ्जन्त्यमी  को ब्रूतामसतां
सतां च वचसां वर्त्मातिगं चेष्टितम् ॥ ५६८४॥

5685@1   आहतं कुचतटेन तरुण्याः  साधु सोढममुनेति पपात ।
5685@2    त्रुट्यतः प्रियतमोरसि हारात्  पुष्पवृष्टिरिव मौक्तिकवृष्टिः ॥ ५६८५॥

5686@1   आहते यत्र खड्गे स्याद् ध्वनिः काकस्वरोपमः ।
5686@2    अं आकारध्वनिर्वा स्यात् स वर्ज्यो नरपुंगवैः ॥ ५६८६॥

5687@1   आहते यत्र मधुरो ध्वनिः समुपजायते ।
5687@2    पूज्यः स खड्गो नृपतेः शत्रुसंचयनाशनः ॥ ५६८७॥

5688@1   आहत्य चिनुमः स्वर्गम् अपवर्गमनुक्रमात् ।
5688@2    अनुकूले हि दाम्पत्ये प्रतिकूलं न किंचन ॥ ५६८८॥

5689@1   आहत्याहत्य मूर्ध्ना द्रुतमनुपिबतः प्रस्नुतं मातुरूधः  किंचित्
कुब्जैकजानोरनवरतचलच्चारुपुच्छस्य धेनुः ।
5689@2    उत्कर्णं तर्णकस्य प्रियतनयतया दत्तहुंकारमुद्रा
विस्रंसत्क्षीरधारालवशबलमुखस्याङ्गमातृप्ति लेढि ॥ ५६८९॥

5690@1   आह नाथवदनस्य चुम्बतः  सा स्म शीतकरतामनक्षरम् ।
5690@2    सीत्कृतानि सुदती वितन्वती  सत्त्वदत्तपृथुवेपथुस्तदा ॥ ५६९०॥

5691@1   आहरन्नपि न स्वस्थो विनिद्रो न प्रबुध्यति ।
5691@2    वक्ति न स्वेच्छया किंचित् सेवकोऽपीह जीवति ॥ ५६९१॥

5692@1   आहरेज्ज्ञानमर्थांश्च पुमानमरवत् सदा ।
5692@2    गृहीत इव केशेषु मृत्युना धर्ममाचरेत् ॥ ५६९२॥

5693@1   आहवे जगदुद्दण्डराजमण्डलराहवे ।
5693@2    श्रीनृसिंह महीपाल स्वस्त्यस्तु तव बाहवे ॥ ५६९३॥

5694@1   आहवेषु च ये शूराः स्वाम्यर्थे त्यक्तजीविताः ।
5694@2    भर्तृभक्ताः कृतज्ञाश्च ते नराः स्वर्गगामिनः ॥ ५६९४॥

5695@1   आहवेषु मिथोऽन्योन्यं जिघांसन्तो महीक्षितः ।
5695@2    युध्यमानाः परं शक्त्या स्वर्गं यान्त्यपराङ्मुखाः ॥ ५६९५॥

5696@1   आह स्मैषा नलादन्यं न जुषे मनसेति यत् ।
5696@2    यौवनानुमितेनास्यास्तन्मृषाभून् मनोभुवा ॥ ५६९६॥

5697@1   आहारं प्रति यत् कथापि शमिता यन् मौनमुद्रा मुखे  यच्चक्षुर्विनिमीलनं
तनुलता यत् तानवे वर्तते ।
5697@2    एकान्ते यदवस्थितिर्यदपि च ध्यानैकतानं मनस् तन् मन्ये सुभग
त्वदर्थमनया तप्येत तीव्रं तपः ॥ ५६९७॥

5698@1   आहारः फलमूलमात्मरुचितं शय्या मही वल्कलं  संवीताय परिच्छदः
कुशसमित्पुष्पाणि पुत्रा मृगाः ।
5698@2    वस्त्रान्नाश्रयदानभोगविभवा निर्यन्त्रणाः शाखिनो  मित्राणीत्यधिकं
गृहेषु गृहिणां किं नाम दुःखादृते ॥ ५६९८॥

5699@1   आहारदोषाय च काकदीति  स्यादाकुटानि ध्वनितं रणाय ।
5699@2    केकेध्वनिष्ठा कुवती किकी च  त्रयं त्विदं स्यात् पुरदूषणाय ॥ ५६९९॥

5700@1   आहारनिद्राभयमैथुनानि  सामान्यमेतत् पशुभिर्नराणाम् ।
5700@2    ज्ञानं नराणामधिको विशेषो  ज्ञानेन हीनाः पशुभिः समानाः ॥ ५७००॥

5701@1   आहारनिर्हारविहारयोगाः  सुसंवृता धर्मविदा तु कार्याः ।
5701@2    वाग्बुद्धिकार्याणि तपस्तथैव  धनायुषी गुप्ततमे तु कार्ये ॥ ५७०१॥

5702@1   आहारपानताम्बूलगन्धमाल्यफलादयः ।
5702@2    भुज्यन्ते यत् स भोगश्च तन्मतः साधुसत्तमैः ॥ ५७०२॥

5703@1   आहारभोजी कुरुतेऽनुमोदं  नरो वधे स्थावरजङ्गमानाम् ।
5703@2    तस्यापि तस्माद् दुरितानुषङ्गम्  इत्याह यस्तं प्रति वच्मि किंचित् ॥ ५७०३॥

5704@1   आहारवर्गे सुलभे विचित्रे  विमुक्तपापे भुवि विद्यमाने ।
5704@2    प्रारम्भदुःखं विविधं प्रपोष्य  चेदस्ति गृद्धिर्न किमत्ति मांसम्
॥ ५७०४॥

5705@1   आहाराज्जायते व्याधिर्गर्भात् क्रूरश्च जायते ।
5705@2    अलक्ष्मीकश्च शय्यायां स्वपाठादायुषः क्षयः ॥ ५७०५॥

5706@1   आहारार्थं कर्म कुर्यादनिन्द्यं  कुर्यात् तं च प्राणसंधारणार्थम् ।
5706@2    प्राणा धार्यास्तत्त्वविज्ञानहेतोस् तत्त्वं ज्ञेयं येन भूयो न जन्म ॥ ५७०६॥

5707@1   आहारे च भवेद् रोगी नष्टो गर्भश्च मैथुने ।
5707@2    निद्रायां ह्रियते लक्ष्मीश्चिन्तायां मरणं ध्रुवम् ॥ ५७०७॥

5708@1   आहारे बडवानलश्च शयने यः कुम्भकर्णायते  संदेशे बधिरः
पलायनविधौ सिंहः श‍ृगालो रणे ।
5708@2    अन्धो वस्तुनिरीक्षणेऽथ गमने खञ्जः पटुः क्रन्दने  भाग्येनैव हि
लभ्यते पुनरसौ सर्वोत्तमः सेवकः ॥ ५७०८॥

5709@1   आहारे विरतिः समस्तविषयग्रामे निवृत्तिः परा  नासाग्रे नयनं
यदेतदपरं यच्चैकतानं मनः ।
5709@2    मौनं चेदमिदं च शून्यमखिलं यद्विश्वमाभाति ते  तद् ब्रूयाः
सखि योगिनी किमसि भोः किं वा वियोगिन्यसि ॥ ५७०९॥

5710@1   आहारे व्यवहारे च त्यक्तलज्जः सुखी भवेत् ।
5710@2    धनं मैत्रीकरं दाने चादाने शत्रुकारणम् ॥ ५७१०॥

5711@1   आहारे शुचिता ध्वनौ मधुरता नीडे पराधीनता  बन्धौ निर्ममता वने
रसिकता वाचालता माधवे ।
5711@2    यसैते गुणराशयः पिकवरं त्यक्त्वा किमेते जना  वन्दन्ते खलु खञ्जनं
कृमिभुजं चित्रा गतिः कर्मणाम् ॥ ५७११॥

5712@1   आहारो गरलं तृतीयमलिके चक्षुः कपालं करे  वासः कुञ्जरचर्म
भस्मनि रतिर्भूषा भुजङ्गाधिपः ।
5712@2    जन्मालक्ष्यमसाक्षिकं कुलमविज्ञाता च जातिः कथं  सेव्योऽस्माभिरसौ
पिशाचपरिषद्भर्ता हताः स्मो वयम् ॥ ५७१२॥

5713@1   आहारो गरलायते प्रतिदिनं हारोऽपि भारायते  चन्द्रश्चण्डकरायते
मृदुगतिर्वातोऽपि वज्रायते ।
5713@2    आवासो विपिनायते मलयजालेपः स्फुलिङ्गायते  हा हन्त प्रियविप्रयोगसमयः
संहारकालायते ॥ ५७१३॥

5174@1   आहारो द्विगुणः स्त्रीणां बुद्धिस्तासां चतुर्गुणा ।
5174@2    षड्गुणो व्यवसायश्च कामाश्चाष्टगुणः स्मृतः ॥ ५१७४॥

5715@1   आहितमुक्ताहार्यः  सम्यक् सकलप्रयोगसम्पत्त्या ।
5715@2    भावविहीनोऽपि नटः  सामाजिकचित्तरञ्जनं कुरुते ॥ ५७१५॥

5716@1   आहिते तव निःशाने स्फुटितं रिपुहृद्घटैः ।
5716@2    गलिते तत्प्रियानेत्रे राजंश्चित्रमिदं महत् ॥ ५७१६॥

5717@1   आहिते नु मधुना मधुरत्वे  चेष्टितस्य गमिते नु विकासम् ।
5717@2    आबभौ नव इवोद्धतरागः  कामिनीष्ववसरः कुसुमेषोः ॥ ५७१७॥

5718@1   आहुः सत्यं हि परमं धर्मं धर्मविदो जनाः ।
5718@2    ॥। ॥। ॥। ॥। ॥। ॥। ॥ ५७१८॥

5719@1   आहुः सूक्ष्मतरं किंचिद् अमात्यपरिरक्षणम् ।
5719@2    सूक्ष्मात् सूक्ष्मतरं तेभ्यो यदात्मपरिरक्षणम् ॥ ५७१९॥

5720@1   आहुत्याप्यायते सूर्यः सूर्याद् वृष्टिरथौषधिः ।
5720@2    तदन्नं रसरूपेण शुक्रत्वमधिगच्छति ॥ ५७२०॥

5721@1   आहूतः परितो दिगन्तगतिभिः शाखाभराडम्बरैः  किं रे जाल्म जवेन
शाल्मलिफलप्रत्याशया धावसि ।
5721@2    तस्मिन्न् एकपदे भिदेलिमफलव्यालोलतूलोत्करैर् अध्वानोऽपि निमीलिताक्षमटता
न प्रेक्षणीयाः पुरः ॥ ५७२१॥

5722@1   आहूतस्याभिषेकाय निसृष्टस्य वनाय च ।
5722@2    न मया लक्षितस्तस्य स्वल्पोऽप्याकारविभ्रमः ॥ ५७२२॥

5723@1   आहूताद्य मयोत्सवे निशि गृहं शून्यं विमुच्यागता  क्षीबः प्रेष्यजनः
कथं कुलबधूरेकाकिनी यास्यति ।
5723@2    वत्स त्वं तदिमां नयालयमिति श्रुत्वा यशोदागिरो  राधामाधवयोर्जयन्ति
मधुरस्मेरालसा दृष्टयः ॥ ५७२३॥

5724@1   आहूतेषु विहंगमेषु मशको नायान् पुरो वार्यते  मध्येवारिधि वा
वसंस्तृणमणिर्धत्ते मणीनां रुचम् ।
5724@2    खद्योतोऽपि न कम्पते प्रचलितुं मध्येऽपि तेजस्विनां  धिक्
सामान्यमचेतनं प्रभुमिवानामृष्टतत्त्वान्तरम् ॥ ५७२४॥

5725@1   आहूतोऽपि सहायैर् एमीत्युक्त्वा विमुक्तनिद्रोऽपि ।
5725@2    आगन्तुकोऽपि पथिकः  शैथिल्यं नैव विजहाति ॥ ५७२५॥

5726@1   आहूतो मलयाचलात् प्रचलितो मौहुर्तिको मारुतो  नेदिष्ठाः पथि सन्ति
कोकिलगणा गीते प्रतिष्ठाभृतः ।
5726@2    आप्ताभिः प्रतिवेशिनीभिरभितः संत्यज्य कुन्दालयं  सोष्यन्ती
सहकारसंततिरलिश्रेणीभिरावेष्ट्यते ॥ ५७२६॥

5727@1   आहूतो वाप्यनाहूतो यो राज्ञां द्वारि तिष्ठति ।
5727@2    स वै राज्यश्रियं भुङ्क्ते नावमानी कदाचन ॥ ५७२७॥

5728@1   आहूतो हालिकेनाश्रुतमिव वचनं तस्य कृत्वा क्षणैकं
तिष्ठासुस्तब्धरोमा कथमपि विटपं निःसमीरं विहाय ।
5728@2    दोर्भ्यामावृत्य वक्षःस्थलमलसगतिर्दीनपादप्रचारः
शीत्कारोत्कम्पभिन्नस्फुटदधरपुटः पामरः क्षेत्रमेति ॥ ५७२८॥

5729@1   आहृताभ्युद्यतां भिक्षां पुरस्तादप्रचोदिताम् ।
5729@2    मेने प्रजापतिर्ग्राह्याम् अपि दुष्कृतकर्मणः ॥ ५७२९॥

5730@1   आहृत्य परित्यक्ता  जनयन्त्यर्थाः सुखाभासम् ।
5730@2    अत्यन्तपरित्यक्ताः  परमानन्दाय कल्पन्ते ॥ ५७३०॥

5731@1   आहृत्य रक्ष्यमाणापि यत्नेनान्तर्विरागिणी ।
5731@2    असन्मैत्री च वेश्या च श्रीश्च कस्य कदा स्थिरा ॥ ५७३१॥

5732@1   आह्निकोत्तापदग्धानां त्रयाणां जगतां बत ।
5732@2    तपनार्चिषि शान्ते तद् भस्मेदं तिमिरं तु न ॥ ५७३२॥

5733@1   आह्लादयत्वेष खरैर्नखाग्रैर् दैतेयवक्षःखनिमुत्खनन् वः ।
5733@2    प्रह्लादहृद्यं हृदये द्वितीयम्  अन्वेष्टुमिच्छन्निव सूनुरत्नम् ॥ ५७३३॥

5734@1   आह्लादहेतुनिरवद्यशरीरयष्टि-  लावण्यकान्तिकलुषीकरणेन तासाम् ।
5734@2    आसीत् कुशेशयदृशामयथार्थतैव  पर्यस्तभास्वररुचामपि भूषणानाम्
॥ ५७३४॥

5735@1   आह्वानं किं भवति हि तरोः कस्यचित् प्रश्नविज्ञाः  प्रायः कार्यं किमपि
न कलौ कुर्वते के परेषाम् ।
5735@2    पूर्णं चन्द्रं वहति ननु का पृच्छति म्लानचक्षुः
केनोदन्याजनितमसमं कष्टमाप्नोति लोकः ॥ ५७३५॥

5736@1   इक्षुक्षीरगुडादीनां माधुर्यस्यान्तरं महत् ।
5736@2    तथापि न तदाख्यातुं सरस्वत्यापि शक्यते ॥ ५७३६॥

5737@1   इक्षुत्वक्क्षोदसाराः शकटसरणयो धीरधूलीपताकाः  पाकस्वीकारनम्रे
शिरसि निविशते शूकशालेः शुकाली ।
5737@2    केदारेभ्यः प्रणालैः प्रविशति शफरीपङ्क्तिराधारमाराद्  अच्छः
कच्छेषु पङ्कः सुखयति सरितामातपादुक्षपालम् ॥ ५७३७॥

5738@1   इक्षुदण्दास्तिलाः शूद्राः कान्ता हेम च मेदिनी ।
5738@2    चन्दनं दधि ताम्बूलं मर्दनं गुणवर्धनम् ॥ ५७३८॥

5739@1   इक्षुरापः पयो मूलं ताम्बूलं फलमौषधम् ।
5739@2    भक्षयित्वापि कर्तव्याः स्नानदानादिकाः क्रियाः ॥ ५७३९॥

5740@1   इक्षुर्धन्व शराः प्रसूनविततिर्भृङ्गावली सिञ्जिनी  यस्याज्ञावशवर्तिनः
प्रमनसो निर्विष्टराष्ट्रादयः ।
5740@2    यद्बाणाभिहता विरञ्चिमुरजिन्मृत्युंजयेन्द्रादयो  व्याप्ताशेषमुखा इव
त्रिभुवनं पायादजेयः स्मरः ॥ ५७४०॥

5741@1   इक्षुर्नदीप्रवाहो  द्यूतं मानग्रहश्च हे सुतनु ।
5741@2    भ्रूलतिका च तवेयं  भङ्गे रसमधिकमावहति ॥ ५७४१॥

5742@1   इक्षोरग्रात् क्रमशः  पर्वणि पर्वणि यथा रसविशेषः ।
5742@2    तद्वत् सज्जनमैत्री  विपरीतानां तु विपरीता ॥ ५७४२॥

5742A@1   इक्षो रसं यथादाय कूर्चकस्त्यज्यते जनैः ।
5742A@2    धर्मसारं तथादाय देहं त्यजति पण्डितः ॥

5743@1   इक्षोर्विकारा मतयः कवीनां  गवां रसो बालकचेष्टितानि ।
5743@2    ताम्बूलमग्र्यं युवतेः कटाक्षा  एतान्यहो शक्र न सन्ति नाके ॥ ५७४३॥

5744@1   इङ्गालसप्तार्चिरिव ज्वलित्वा  सर्वं दिनं चण्डरुचिः शशाम ।
5744@2    तदीयभस्मेव नभोहसन्ती  विभ्राजमानं तुहिनांशुबिम्बम् ॥ ५७४४॥

5745@1   इङ्गितज्ञास्तु मगधाः प्रेक्षितज्ञास्तु कोसलाः ।
5745@2    अर्धोक्ताः कुरुपाञ्चालाः सर्वोक्ता दक्षिणापथाः ॥ ५७४५॥

5746@1   इङ्गिताकारचेष्टाभिः परचित्तप्रवेदिनः ।
5746@2    आप्ताः सुशीघ्रगा दूता वाग्मिनो मितभाषिणः ॥ ५७४६॥

5747@1   इङ्गिताकारतत्त्वज्ञ ऊहापोहविशारदः ।
5747@2    शूरश्च कृतविद्यश्च न च मानी विमत्सरः ॥ ५७४७॥

5748@1   इङ्गिताकारतत्त्वज्ञो बलवान् प्रियदर्शनः ।
5748@2    अप्रमादी सदा दक्षः प्रतीहारः स उच्यते ॥ ५७४८॥

5749@1   इङ्गितेन निजरागनीरधिं  संविभाव्य चटुभिर्गुणज्ञताम् ।
5749@2    भक्ततां च परिचर्ययानिशं  साधिकाधिकवशं व्यधत्त तम् ॥ ५७४९॥

5750@1   इच्छतां सह वधूभिरभेदं  यामिनीविरहिणां विहगानाम् ।
5750@2    आपुरेव मिथुनानि वियोगं  लङ्घ्यते न खलु कालनियोगः ॥ ५७५०॥

5751@1   इच्छति मानी मरणं  न च गच्छति वैरिणः शरणम् ।
5751@2    मानक्षरणं मरणं  मानप्राणस्य केवलं कृतिनः ॥ ५७५१॥

5752@1   इच्छति शती सहस्रं  ससहस्रः कोटिमीहते कर्तुम् ।
5752@2    कोटियुतोऽपि नृपत्वं  नृपोऽपि बत चक्रवर्तित्वम् ॥ ५७५२॥

5753@1   इच्छति शती सहस्रं सहस्री लक्षमीहते ।
5753@2    लक्षाधिपस्ततो राज्यं राज्याच्च स्वर्गमीहते ॥ ५७५३॥

5754@1   इच्छन्ति केचिन् नरकेषु वासं  नेच्छन्ति केचिन् नरकेषु वासम् ।
5754@2    श्रेयो हि तस्मान् नरकं विशिष्टं  न गर्भवासात् परमं हि दुःखम्
॥ ५७५४॥

5755@1   इच्छन्त्यभीक्ष्णं क्षयमात्मनोऽपि  न ज्ञातयस्तुल्यकुलस्य लक्ष्मीम् ।
5755@2    नमन्ति शत्रून् न च बन्धुवृद्धिं  संतप्यमानैर्हृदयैः सहन्ते
॥ ५७५५॥

5756@1   इच्छां सुन्दरपाण्ड्य उन्नतिमतिं बिभ्रत् स्वया संज्ञया
निष्पाद्याभ्यवहारवारयुगलं निष्कम्पसम्पत्तिकम् ।
5756@2    सम्पूर्णं विदधे गभीरमुदरं रङ्गेशितुः शार्ङ्गिणो  यस्याभूद्
भुवनैश्चतुर्दशभिरप्यापूरणं दुर्लभम् ॥ ५७५६॥

5757@1   इच्छेच्चेद् विपुलां मैत्रीं त्रीणि तत्र न कारयेत् ।
5757@2    वाग्वादमर्थसंबन्धं तत्पत्नीपरिभाषणम् ॥ ५७५७॥

5758@1   इच्छेत् परमनुसर्तुं  प्रतिमासंदर्शनेन विशदरुचिः ।
5758@2    अनवाप्य येनयोगं  भवतो हृदयेपरं निधीयेत ॥ ५७५८॥

5759@1   इच्छेद् यस्तु सुखं निवस्तुमवनौ गच्छेत् स राज्ञः सभां  कल्याणीं
गिरमेव संसदि वदेत् कार्यं विदध्यात् कृती ।
5759@2    अक्लेशाद् धनमर्जयेदधिपतेरावर्जयेद् वल्लभान्  कुर्वीतोपकृतिं जनस्य
जनयेत् कस्यापि नापक्रियाम् ॥ ५७५९॥

5760@1   इज्याचारदमाहिंसादानस्वाध्यायकर्मणाम् ।
5760@2    अयं तु परमो धर्मो यद् योगेनात्मदर्शनम् ॥ ५७६०॥

5761@1   इज्याध्ययनदानानि तपः सत्यं धृतिः क्षमा ।
5761@2    अलोभ इति मार्गोऽयं धर्मस्याष्टविधः स्मृतः ॥ ५७६१॥

5762@1   तत्र पूर्वश्चतुर्वर्गो दम्भार्थमपि सेव्यते ।
5762@2    उत्तरस्तु चतुर्वर्गो महात्मन्येव तिष्ठति ॥ ५७६२॥

5763@1   इडया संचरन् वायुः सौम्ये कार्ये शुभः स्मृतः ।
5763@2    पिङ्गलायां तथा दीप्ते द्वयोः क्वापि न शोभनः ॥ ५७६३॥

5764@1   इडा च पिङ्गला चैव सुषुम्णा च सरस्वती ।
5764@2    गान्धारी हस्तिजिह्वा च पूषा चैव निगद्यते ॥ ५७६४॥

5765@1   अलम्बुषा कुहूश्चैव शङ्खिनी दशमी मता ।
5765@2    एताः प्राणवहा ज्ञेयाः प्रधाना दश नाडिकाः ॥ ५७६५॥

5766@1   इडा नासापुटे वामे पिङ्गला दक्षिणे भवेत् ।
5766@2    सुषुम्णा तालु भित्त्वैव ब्रह्मद्वारं प्रवर्तिता ॥ ५७६६॥

5767@1   इडायां यदि भूम्यम्बुतत्त्वे प्रवहतस्तदा ।
5767@2    स्थिरसौम्यादिकार्याणाम् आरम्भः सिद्धिकृद् भवेत् ॥ ५७६७॥

5768@1   इडा सोमस्य नाडी स्यात् पिङ्गला सूर्यनाडिका ।
5768@2    इडा सौम्या भवेत् वामा पिङ्गलोग्रा च दक्षिणा ॥ ५७६८॥

5769@1   इतः काकानीकं प्रतिभयमितः कौशिकरुताद्  इतो गृध्रव्यूहः कुलमिदमितः
कङ्कवयसाम् ।
5769@2    श्मशानावस्थेऽस्मिन्नखिलगुणवन्ध्ये हतमराव् अपि द्वित्राः केचिन् न
खलु कलवाचः शकुनयः ॥ ५७६९॥

5770@1   इतः केकी नादैस्तुदति शतकोटिप्रतिभटैर् इतः कामः कामं कठिनतरबाणैः
प्रहरति ।
5770@2    इतो गर्जत्युच्चैर्जलधरगणो भीमनिनदैर् विना नाथं जाने न सखि
भविता किं ननु मम ॥ ५७७०॥

5771@1   इतः क्रोधो गृध्रः प्रकटयति पक्षं निजमितः  सृगाली तृष्णेयं
विवृतवदना धावति पुरः ।
5771@2    इतः क्रूरः कामो विचरति पिशाचश्चिरमहो  श्मशानं संसारः क
इह पतितः स्थास्यति सुखम् ॥ ५७७१॥

5772@1   इतः परानर्भकहार्यशस्त्रान्  वैदर्भि पश्यानुमता मयासि ।
5772@2    एवंविधेनाहवचेष्टितेन  त्वं प्रार्थ्यसे हस्तगता ममैभिः ॥ ५७७२॥

5773@1   इतः पौरस्त्यायां ककुभि विवृणोति क्रमदलत्-  तमिस्रामर्माणं
किरणकणिकामम्बरमणिः ।
5773@2    इतो निष्क्रामन्ती नवरतिगुरोः प्रोञ्छति वधूः
स्वकस्तूरीपत्राङ्कुरमकरिकामुद्रितमुरः ॥ ५७७३॥

5774@1   इतः प्रत्यादेशात् स्वजनमनुगन्तुं व्यवसिता  मुहुस्तिष्ठेत्युच्चैर्वदति
गुरुशिष्ये गुरुसमे ।
5774@2    पुनर्दृष्टिं बाष्पप्रसरकलुषामर्पितवती  मयि क्रूरे यत् तत् सविषमिव
शल्यं दहति माम् ॥ ५७७४॥

5775@1   इतः प्रालेयांशुः प्रलयमकरोत् कैरवकुल-  क्लमच्छेदोत्सेकैः
किरणनिकरैरेष तमसाम् ।
5775@2    इतोऽप्याज्ञावज्ञां सखि न सहते दुःसहतर-  प्रतापः पञ्चेषुस्तदिह
शरणं साहसरसः ॥ ५७७५॥

5776@1   इतः शुक्ला चन्द्रद्युतिभिरिह रक्तारुणकरैस्
तमिस्रैरप्यन्तःस्खलितगतिभिर्मेचकरुचिः ।
5776@2    प्रभातश्रीरेषा विलसति पुरस्था सुकृतिनां  मिमङ्क्षूणां
जह्नुद्युमणिविधिजासंगम इव ॥ ५७७६॥

5777@1   इतः शोचिः प्राच्यां दिशि दिशति भानोररुणताम्  इतो भृङ्गः
कूजन्नभिकमलिनीं प्रोच्चलति च ।
5777@2    इतो निर्यान्त्युच्चैर्विहितसुरतक्लान्तिशिथिल-
स्खलत्पादन्यासक्षणरणितमञ्जीरमबलाः ॥ ५७७७॥

5778@1   इतः स दैत्यः प्राप्तश्रीर्नेत एवार्हति क्षयम् ।
5778@2    विषवृक्षोऽपि संवर्ध्य स्वयं छेत्तुमसांप्रतम् ॥ ५७७८॥

5779@1   इतः स्वपिति केशवः कुलमितस्तदीयद्विषाम्  इतश्च शरणार्थिनः
शिखरिपत्रिणः शेरते ।
5779@2    इतोऽपि वडवानलः सह समस्तसंवर्तकैर् अहो विततमूर्जितं भरसहं
च सिन्धोर्वपुः ॥ ५७७९॥

5780@1   इतरदेव बहिर्मुखमुच्यते  हृदि तु यत् स्फुरतीतरदेव तत्।
5780@2    चरितमेतदधीरवितारकं  धुरि पयःप्रतिबिम्बमिवासताम् ॥ ५७८०॥

5781@1   इतरपापफलानि यथेच्छया  वितर तानि सहे चतुरानन ।
5781@2    अरसिकेषु कवित्वनिवेदनं  शिरसि मा लिख मा लिख मा लिख ॥ ५७८१॥

5782@1   इतरभजनघनरसतः  फलनिष्पत्तिर्नवा भवेदिति न ।
5782@2    मुक्ताः परं तु लोके  स्वातिघनरसं विना न जायेरन् ॥ ५७८२॥

5783@1   इतराण्यपि रक्षांसि पेतुर्वानरकोटिषु ।
5783@2    रजांसि समरोत्थानि तच्छोणितनदीष्विव ॥ ५७८३॥

5784@1   इतराश्चार्थमिच्छन्ति रूपमिच्छन्ति दारिकाः ।
5784@2    ज्ञातयः कुलमिच्छन्ति स्वर्गमिच्छन्ति तापसाः ॥ ५७८४॥

5785@1   इतरेतरयन्त्रितोरुयुग्मं  कठिनोरुस्तनपीडिताभिरामम् ।
5785@2    भुजमूलशयानुगण्डमूलं  मिथुनं स्यूतमिवाभवन् निशायाम् ॥ ५७८५॥

5786@1   इतरोपायदुःसाध्ये चण्डदण्डो महीपतिः ।
5786@2    अदुष्टायत्यसौ नीतेरश्नाति विपुलं फलम् ॥ ५७८६॥

5787@1   इतश्चञ्चच्चूतच्युतमधुचया वान्ति चतुराः  समीराः संतोषं
दिशि दिशि दिशन्तो मधुलिहाम् ।
5787@2    निशान्ते कान्तानां स्मरसमरकेलिश्रममुषो  विजृम्भन्ते
जृम्भाकलितकमलामोदसुहृदः ॥ ५७८७॥

5788@1   इतश्चन्द्रः सान्द्रः स्मरमयवयःसंधिमधुरः  स्फुरन्मुग्धाकेलिस्मितमिव
मयूखैः सुखयति ।
5788@2    चकोराणां चक्रं कुमुदसमुदायोऽपि च शरन्-  निशारम्भेऽमुष्मिन्
समसमयमन्तर्विकसति ॥ ५७८८॥

5789@1   इतश्चेतश्चाद्भिर्विघटिततटः सेतुरुदरे  धरित्री दुर्लङ्घ्या
बहुलहिमपङ्को गिरिरयम् ।
5789@2    इदानीं निर्वृत्ते करितुरगनीराजनविधौ  न जाने यातारस्तव च रिपवः
केन च पथा ॥ ५७८९॥

5790@1   इतस्ततश्चङ्क्रमणो रजोभिः  क्रीडन्मनोमत्तमतङ्गजोऽयम् ।
5790@2    यः सर्वदा पिप्पलभोगतुष्टस् तच्छान्तये त्वं हरिमाश्रयस्व ॥ ५७९०॥

5791@1   इतस्ततो भषन् भूरि न पतेत् पिशुनः शुनः ।
5791@2    अवदाततया किं च न भेदो हंसतः सतः ॥ ५७९१॥

5792@1   इतस्ततो वातविधूतिचञ्चलैर् नीरन्ध्रिताशागगनैर्ध्वजांशुकैः ।
5792@2    लक्षैः क्वणत्काञ्चनकिङ्किणीकुलैर् अमज्जि धूलीजलधौ नभोगते ॥ ५७९२॥

5793@1   इतस्ततो वान्ति विशिष्य यस्यां  वाताः शकृद्वेश्मविहारविस्राः ।
5793@2    सा वर्ण्यते रौरवराजधानी  केन प्रतोली मनसाप्यगम्या ॥ ५७९३॥

5794@1   इतस्ततोऽस्मिन् विलसन्ति मेरोः  समानवप्रे मणिसानुरागाः ।
5794@2    स्त्रियश्च पत्यौ सुरसुन्दरीभिः  समा नवप्रेमणि सानुरागाः ॥ ५७९४॥

5795@1   इतस्तावन् नेत्रे वलय मलयाद्रे निधिरपाम्  अपारस्त्वत्पादप्रणयपरतन्त्रो
निवसति ।
5795@2    अथात्मानं किं न स्मरसि कुलशैलं किमयशः-  पताका सर्पौघैः
प्रतिशिखरिशाखासु वहसि ॥ ५७९५॥

5796@1   इतस्त्रसद्विद्रुतभूभृदुज्झिता  प्रियाथ दृष्टा वनमानवीजनैः ।
5796@2    शशंस पृष्टाद्भुतमात्मदेशजं  शशित्विषः शीतलशीलतां किल
॥ ५७९६॥

5797@1   इति कृतवचनायाः कश्चिदभ्येत्य बिभ्यद्  गलितनयनवारेर्याति
पादावनामम् ।
5797@2    करुणमपि समर्थं मानिनां मानभेदे  रुदितमुदितमस्त्रं योषितां
विग्रहेषु ॥ ५७९७॥

5798@1   इति क्षितीशो नवतिं नवाधिकां  महाक्रतूनां महनीयशासनः ।
5798@2    समारुरुक्षुर्दिवमायुषः क्षये  ततान सोपानपरंपरामिव ॥ ५७९८॥

5799@1   इति गदन्तमनन्तरमङ्गना  भुजयुगोन्नमनोच्चतरस्तनी ।
5799@2    प्रणयिनं रभसादुदरश्रिया  वलिभयालिभयादिव सस्वजे ॥ ५७९९॥

5800@1   इति गदितवती रुषा जघान  स्फुरितमनोरमपक्ष्मकेशरेण ।
5800@2    श्रवणनियमितेन कान्तमन्या  सममसिताम्बुरुहेण चक्षुषा च ॥ ५८००॥

5801@1   इति गन्तुमिच्छुमभिधाय पुरः  क्षणदृष्टिपातविकसद्वदनाम् ।
5801@2    स्वकरावलम्बनविमुक्तगलत्-  कलकाञ्चि कांचिदरुणत् तरुणः ॥ ५८०१॥

5802@1   इति गुह्यतमं शास्त्रम् इदमुक्तं मयानघ ।
5802@2    एतद् बुद्ध्वा बुद्धिमान् स्यात् कृतकृत्यश्च भारत ॥ ५८०२॥

5803@1   इति जगति न रक्षितुं समर्थः  क्वचिदपि कश्चिदपि प्रसह्य नारीम् ।
5803@2    अवति तु सततं विशुद्ध एकः  कुलयुवतीं निजसत्त्वपाशबन्धः ॥ ५८०३॥

5804@1   एवं चेर्ष्या नाम दुःखैकहेतुर् मोघः पुंसां द्वेषदायी परेषाम् ।
5804@2    योऽयं मा भूद् रक्षणायाङ्गनानाम्  अत्यौत्सुक्यं प्रत्युतासां तनोति ॥ ५८०४॥

5805@1   इति तत्त्वधियः परिचिन्त्य बुधाः  सकलस्य जनस्य विनश्वरताम् ।
5805@2    न मनागपि चेतसि संदधते  शुचमङ्गयशःसुखनाशकराम् ॥ ५८०५॥

5806@1   इति देव भवत्युदारसत्त्वो  दृढभक्तश्च विलासिनीजनोऽपि ।
5806@2    अवरोधसमो महीपतीनां  किमुतान्यः कुलजः पुरन्ध्रिलोकः ॥ ५८०६॥

5807@1   इति देव सदैव हास्यभावं  परिभावे च जनस्य निन्द्यतां च ।
5807@2    विपदास्पदतां च यान्ति मूढा  इह सन्तस्तु भवन्ति पूजनीयाः ॥ ५८०७॥

5808@1   इति द्विकृत्वः शुचिमृष्टभोजिनां  दिनानि तेषां कतिचिन् मुदा ययुः ।
5808@2    द्विरष्टसंवत्सरवारसुन्दरी-  परीष्टिभिस्तुष्टिमुपेयुषां निशि ॥ ५८०८॥

5809@1   इति धर्मतरोर्मूलम् अशुद्धं यस्य मानसम् ।
5809@2    शुद्धं यस्य च तद्रूपं फलं तस्य न संशयः ॥ ५८०९॥

5810@1   इति निखिलमुदारमर्थसार्थ-  प्रणिहितमेकमिहेव खड्गशास्त्रे ।
5810@2    गिरिशमतमिदं निषेव्य चक्रे  क्षितिपतिमन्त्रिसमूहचक्रवर्ती ॥ ५८१०॥

5811@1   इति नेत्रादिविकारैर् वशमुपनीतं प्रलीनधैर्याङ्गम् ।
5811@2    मारग्रहाभिभूतं  परिमृष्टप्राङ्निराकृतिस्मरणम् ॥ ५८११॥

5812@1   प्रादुर्भूतरिरंसं  क्षणे क्षणे जघनदेशगतदृष्टिम् ।
5812@2    पक्वाम्रमिव विमोक्ष्यसि  पूर्ववदाचूष्य निःशेषम् ॥ ५८१२॥

5813@1   इति पथि विनिवेशितात्मनो  रिपुरपि गच्छति साधु मित्रताम् ।
5813@2    तदवनिपतिमत्सरादृते  विनयगुणेन जगद् वशं नयेत् ॥ ५८१३॥

5814@1   इति परिगणितार्थः शास्त्रमार्गानुसारी  नियमयति यतात्मा यः प्रजा
दण्डनीत्या ।
5814@2    अपुनरपगमाय प्राप्तमार्गप्रचारा  सरित इव समुद्रं सम्पदस्तं
विशन्ति ॥ ५८१४॥

5815@1   इति परिणयमित्थं यानमेकत्र याने  दरचकितकटाक्षप्रेक्षणं
चानयोस्ततत् ।
5815@2    दिवि दिविषदधीशाः कौतुकेनावलोक्य  प्रणिदधुरिव गन्तुं
नाकमानन्दसान्द्राः ॥ ५८१५॥

5816@1   इति पूर्वकर्मनियतं  भवितव्यं जगति यस्य जन्तोर्यत् ।
5816@2    तदयत्नेन स पुरतः  पतितं प्राप्नोत्यसाध्यमपि ॥ ५८१६॥

5817@1   इति प्रकुपितोरगप्रमुखभङ्गुरां सर्वदा  निधाय निजचेतसि
प्रबलदुःखदां संसृतिम् ।
5817@2    विमुञ्चत परिग्रहग्रहमनार्जवं सज्जना  यदीच्छत सुखामृतं
रसितुमस्तसर्वाशुभम् ॥ ५८१७॥

5818@1   इति प्रवीरे सुभगे च सत्यतो  विवेकिनीनामपि देव योषिताम् ।
5818@2    चलं मनो धावति यत्र कुत्रचिद्  विशुद्धसत्त्वा विरलाः पुनः स्त्रियः
॥ ५८१८॥

5819@1   इति प्रिये पृच्छति मानविह्वला  कथंचिदन्तर्धृतबाष्पगद्गदम् ।
5819@2    न किंचिदित्येव जगाद यद् वधूः  कियन् न तेनैव तयास्य वर्णितम् ॥ ५८१९॥

5820@1   इति बहुभिरुपायैः कुट्टनी कामुकानां  कृतसुकृतविहीना वञ्चनां सा
कृतघ्ना (?) ।
5820@2    वनभुवि मृगबन्धं हन्त पश्यन्ति नित्यं  तदपि हरिणशावाः
कूटपाशं विशन्ति ॥ ५८२०॥

5821@1   इति मदमदनाभ्यां रागिणः स्पष्टरागान्  अनवरतरतश्रीसङ्गिनस्तानवेक्ष्य
।
5821@2    अभजत परिवृत्तिं साथ पर्यस्तहस्ता  रजनिरवनतेन्दुर्लज्जयाधोमुखीव
॥ ५८२१॥

5822@1   इति मुषितधियः श्रिया प्रयान्त्या  रभसवशादविचिन्त्य दग्धभूपाः ।
5822@2    बलभरबहुमानतः पतङ्ग-  व्रतमुपयान्ति परप्रतापदीपे ॥ ५८२२॥

5823@1   इति यस्मादुभौ लोकौ धारयत्यात्मवान् नृपः ।
5823@2    प्रजानां च ततः सम्यग् दण्डं दण्डीव धारयेत् ॥ ५८२३॥

5824@1   इति रतिसमयोपदेशयुक्त्या  रतगुरुदर्शितया पुरंध्रिलोकः ।
5824@2    निजपरपरभागवृत्तिमौज्झीत्  स्मरपरमाद्वयभूमिकानिलीनः ॥ ५८२४॥

5825@1   इति राजगुणानेतान् यथोक्तान् योऽनुतिष्ठति ।
5825@2    अनुभूयेह भद्राणि प्रेत्य स्वर्गे महीयते ॥ ५८२५॥

5826@1   इति राज्यकलत्रमित्रपुत्रान्  गृहधामं च तृणाय मन्यमानः ।
5826@2    गुरुसत्त्वरजस्तमः कलङ्कां  प्रकृतिं हातुमगाद् वनं नरेन्द्रः
॥ ५८२६॥

5827@1   इति वचनं भूमिपतेः  श्रुत्वा मन्त्री विहस्य सासूयः ।
5827@2    तमुवाच कस्य राजन्  वेश्याचरितेऽस्ति विश्वासः ॥ ५८२७॥

5828@1   इति वदति सखीजने निमीलद्-  द्विगुणितसान्द्रतराक्षिपक्ष्ममाला ।
5828@2    अपतदलिभयेन भर्तुरङ्कं  भवति हि विक्लवता गुणोऽङ्गनानाम् ॥ ५८२८॥

5829@1   इति वदति सखीजनेऽनुरागाद्  दयिततमामपरश्चिरं प्रतीक्ष्य ।
5829@2    तदनुगमवशादनायतानि  न्यधित मिमान इवावनीं पदानि ॥ ५८२९॥

5830@1   इति विरचितबन्धा पद्धतिर्या मयेयं  सकलगुणिगणानां प्रीतये सास्तु
नित्यम् ।
5830@2    विपुलविमलदीव्यत्सत्कलानां निधानं  तरुणतरणिरुद्धा विद्विषत्कौशिकानाम्
॥ ५८३०॥

5831@1   इति विस्मृतान्यकरणीयमात्मनः  सचिवावलम्बितधुरं धराधिपम् ।
5831@2    परिवृद्धरागमनुबन्धसेवया  मृगया जहार चतुरेव कामिनी ॥ ५८३१॥

5832@1   इति शासति सेनान्यां गच्छतस्ताननेकधा ।
5832@2    निषिध्य हसता किंचित् तस्थे तत्रान्धकारिणा ॥ ५८३२॥

5833@1   इति संसारदुःखार्कतापतापितचेतसाम् ।
5833@2    विमुक्तिपादपच्छायाम् ऋते कुत्र सुखम् नृणाम् ॥ ५८३३॥

5834@1   इति सशरीरया क्षणमिव क्षणदाः क्षपयन्  सह विशरीरया दयितया
विरसान् दिवसान् ।
5834@2    दिनरजनीविहारविपरीतमहं चरितै  रथचरणाह्वयस्य चरितानि
विडम्बितवान् ॥ ५८३४॥

5835@1   इति स्त्रियो देवि महाकुलोद्गताः  विशुद्धधीरैश्चरितैरुपासते ।
5835@2    सदैव भर्तारमनन्यमानसाः  पतिः सतीनां परमं हि दैवतभ् ॥ ५८३५॥

5836@1   इति स्फुटं तद्वचसस्तयादरात्  सुरस्पृहारोपविडम्बनादपि ।
5836@2    कराङ्कसुप्तैककपोलकर्णया  श्रुतं च तद्भाषितमश्रुतं च तत्
॥ ५८३६॥

5837@1   इति स्मरः शीघ्रमतिश्चकार तं  वधूं च रोमाञ्चभरेण कर्कशौ ।
5837@2    स्खलिष्यति स्निग्धतनुः प्रियादियं  म्रदीयसी पीडनभीरुदोर्युगात् ॥ ५८३७॥

5838@1   इति स्म राजा नयवर्त्मना व्रजन्  समुद्यमी मण्डलशुद्धिमाचरेत् ।
5838@2    विराजते साधु विशुद्धमण्डलः  शरच्छशीव प्रतिरञ्जयन् प्रजाः
॥ ५८३८॥

5839@1   इति स्म राजा विनयं नयान्वितो  निषेवमाणो नरदेवसेवितम् ।
5839@2    पदं समाक्रामति भास्वरं श्रियः  शिरो महारत्नगिरेरिवोन्नतम् ॥ ५८३९॥

5840@1   इतिहासपुराणानि श‍ृणुयात् तदनन्तरम् ।
5840@2    भुक्तवान् विहरेच्चैव स्त्रीभिरन्तःपुरे सह ॥ ५८४०॥

5840A@1   ईतिहासपुराणाभ्यां वेदं समुपबृंहयेत् ।
5840A@2    बिभेत्यल्पश्रुताद् वेदो मामयं प्रचरिष्यति ॥

5841@1   इतिहासोत्तमादस्माज्जायन्ते कविबुद्धयः ।
5841@2    पञ्चभ्य इव भूतेभ्यो लोकसंविधयस्त्रयः ॥ ५८४१॥

5842@1   इतीरयित्वा विरतां स तां पुनर् गिरानुजग्राहतरां नराधिपः ।
5842@2    विरुत्य विश्रान्तवतीं तपात्यये  घनाघनश्चातकमण्डलीमिव ॥ ५८४२॥

5843@1   इतीष्टमप्यनिष्टाय जायतेऽविधिना कृतम् ।
5843@2    तस्मान् न विधिमुत्सृज्य प्राज्ञः कुर्वीत किंचन ।
5843@3अप्रेक्षापूर्वकारी च निन्द्यतेऽवद्यकृत् क्षणात् ॥ ५८४३॥

5844@1   इतो गङ्गाभङ्गा घटिततटभङ्गा पुनरितो  दवज्वाला ज्वालाज्वलिततरुमाला
वनभुवः ।
5844@2    सरंहः सिंहोऽग्रे ध्वनति मम हंहो न हि गतिर् विना दैवं दैवं
हरिणशिशुरेवं प्रलपति ॥ ५८४४॥

5845@1   इतो दावज्वालः स्थलभुव इतो जालजटिला  इतो व्याधो धावत्ययमनुपदं
वक्रितधनुः ।
5845@2    इतोऽप्यग्रे तिष्ठत्ययमजगरो विस्तृतमुखः  क्व यायात् किं कुर्यान्
मृगशिशुरयं दैववशगः ॥ ५८४५॥

5846@1   इतो न किंचित् परतो न किंचिद्  यतो यतो यामि ततो न किंचित् ।
5846@2    विचार्यमाणं हि जगन् न किंचित्  स्वात्मावबोधादधिकं न किंचित्
॥ ५८४६॥

5847@1   इतो भ्रष्टस्ततो भ्रष्टः परमेकान्तिवेषभाक् ।
5847@2    न सम्सारसुखं तस्य नैव मुक्तिसुखं भवेत् ॥ ५८४७॥

5848@1   इतो मृत्युरितो व्याधिरितो विपदितो जरा ।
5848@2    चतुरङ्गा तुल्यबला हन्ति लोकमनित्यता ॥ ५८४८॥

5849@1   इतो विद्युत्पुञ्जस्फुरितमसकृद् भावयतु माम्  इतः केकानेका हरतु
हृदयं निर्दयमिदम् ।
5849@2    इतः कामो वामः प्रहरतु मुहुः पुङ्खितशरो  गतासि त्वं दूरे चपलनयने
प्रेयसि यतः ॥ ५८४९॥

5850@1   इतो विद्युद्वल्लीविलसितमितः केतकतरु-  स्फुरद्गन्धः
प्रोद्यज्जलदनिनदस्फूर्जितमितः ।
5850@2    इतः केकिक्रीडाकलकलरवः पक्ष्मलदृशां  कथं यास्यन्त्येते
विरहदिवसाः संभृतरसाः ॥ ५८५०॥

5851@1   इतो विपिनपङ्क्तयस्तिलकिता रसालाङ्कुरैर् मरुन्मलयभूरितः कलमितः
पिकीनां रुतम् ।
5851@2    इतश्च नवचम्पकैः सुरभिताः समन्ताद् दिशस् तदद्य मयि तां विना
भजतु घस्मरत्वं स्मरः ॥ ५८५१॥

5852@1   इतो हास्यतरं लोके किंचिदन्यन् न विद्यते ।
5852@2    यत् तु दुर्जन इत्याह सज्जनं दुर्जनः स्वयम् ॥ ५८५२॥

5853@1   इत्थं कविकुटुम्बस्य वचांसि विचिनोति यः ।
5853@2    अनिद्धवचनस्यापि तस्य वश्या सरस्वती ॥ ५८५३॥

5854@1   इत्थं केलिततीर्विहृत्य यमुनाकूले समं राधया
तद्रोमावलिमौक्तिकावलियुगे वेणीभ्रमं बिभ्रति ।
5854@2    तत्राह्लादिकुचप्रयागफलयोर्लिप्सावतोर्हस्तयोर् व्यापाराः पुरुषोत्तमस्य
ददतु स्फीतं मुदां सम्पदम् ॥ ५८५४॥

5855@1   इत्थं क्रियासु निवसन्त्यपि यासु तासु  पुंसां श्रियः
प्रबलसत्त्वबहिष्कृतासु ।
5855@2    एवं च साहसधनेष्वथ बुद्धिमत्सु  संतुष्य दाननिरताः क्षितिपा
भवन्ति ॥ ५८५५॥

5856@1   इत्यैहिकेन च पुरा विहितेन चापि  स्वेनैव कर्मविभवेन शुभाशुभेन ।
5856@2    शश्वद् भवेत् तदनुरूपविचित्रभोगः  सर्वो हि नाम ससुरासुर एष
सर्गः ॥ ५८५६॥

5857@1   इत्थं चोपार्जितो यत्नाद् गुणोऽपि विधुरे विधौ ।
5857@2    सम्पत्तये न न परं जायते तु विपत्तये ॥ ५८५७॥

5858@1   मूले ह्यविकृते सदा सिक्ते प्रज्ञानवारिणा ।
5858@2    नयालवालः फलति प्रायः पौरुषपादपः ॥ ५८५८॥

5859@1   इत्थं तल्पतलाधिरोहणमियं पर्णार्पणप्रक्रिया  शय्याया वचनक्रमस्य
दयितस्यैवंविधाराधना ।
5859@2    एवं केलिगृहोपदेहलि बलादानीयमाना मुहुश्  चाटूक्तिप्रकरैश्चिरं
नववधूरालीभिरध्याप्यते ॥ ५८५९॥

5859A@1   इत्थं तेन निरीक्षितं न च मयाप्येवं समालोकितस् तेनोक्तं सुभगेन
तत्र न मया दत्तं वचो मन्दया ।
5859A@2    तत्सत्यं कथयालि किं स सुभगः कुप्येन् न मह्यं गत  इत्युक्त्वा
सुदृशा कयापि वलितग्रीवं दृशौ स्फारिते ॥

5860@1   इत्थं दुरवधार्यैव स्त्रीचित्तस्य गतिः किल ।
5860@2    अन्यासक्तिं च कुर्वन्ति म्रियन्ते च पतिं विना ॥ ५८६०॥

5861@1   इत्थं धर्मार्जिता लक्ष्मीरासंतत्यनपायिनी ।
5861@2    इतरा तु जलापाततुषारकणनश्वरी ॥ ५८६१॥

5862@1   अतो यतेत धर्मेण धनमर्जयितुं पुमान् ।
5862@2    राजा तु सुतरां येन मूलं राज्यतरोर्धनम् ॥ ५८६२॥

5863@1   इत्थं वृढतरवामित-  मनसां पुंसामसांप्रतं पुरतः ।
5863@2    वेशविलासवतीनाम्  अशरीरशरव्यथाकथनम् ॥ ५८६३॥

5864@1   इत्थं नारीर्घटयितुमलं कामिभिः काममासन्  प्रालेयांशोः सपदि रुचयः
शान्तमानान्तरायाः ।
5864@2    आचार्यत्वं रतिषु विलसन्मन्ममथश्रीविलासा  ह्रीप्रत्यूहप्रशमकुशलाः
शीधवश्चक्रुरासाम् ॥ ५८६४॥

5865@1   इत्थं पशुपतिपेशल-  पाशकलीलाप्रयुक्तवक्रोक्तेः ।
5865@2    हर्षवशतरलतारकम्  आननमव्याद् भवान्या वः ॥ ५८६५॥

5866@1   इत्थं प्रज्ञैव नामेह प्रधानं लोकवर्तनम् ।
5866@2    जीवत्यर्थदरिद्रोऽपि धीदरिद्रो न जीवति ॥ ५८६६॥

5867@1   इत्थं फलति शुद्धेन सिक्तं संकल्पवारिणा ।
5867@2    पुण्यबीजमपि स्वल्पं पुंसां कृषिकृतामिव ॥ ५८६७॥

5868@1   तदेव दूषितं देवि दुष्टसंकल्पपाथसा ।
5868@2    फलत्यनिष्टम् ॥। ॥। ॥। ॥। ॥ ५८६८॥

5869@1   इत्थं मधूत्थं रसमुद्गिरन्ती  तदोष्ठबन्दूकधनुर्विसृष्टा ।
5869@2    कर्णात् प्रसूनाशुगपञ्चबाणी  वाणीमिषेणास्य मनो विवेश ॥ ५८६९॥

5870@1   इत्थं युक्तिमुपायानां कुर्वाणस्य चतुष्टयीम् ।
5870@2    व्रजतीन्दुप्रभागौरं परैरक्षय्यतां यशः ॥ ५८७०॥

5871@1   इत्थं विहृत्य वनिताभिरुदस्यमानं  पीनस्तनोरुजघनस्थलशालिनीभिः ।
5871@2    उत्सर्पितोर्मिचयलङ्घिततीरदेशम्  औत्सुक्यनुन्नमिव वारि पुरः प्रतस्थे
॥ ५८७१॥

5872@1   इत्थं सभापतिर्भूत्वा यः काव्यानि परीक्षते ।
5872@2    यशस्तस्य जगद्व्यापि स सुखी तत्र तत्र च ॥ ५८७२॥

5873@1   इत्थं समुत्थविरहानलतीव्रताप-  संतापिताङ्ग करिपुङ्गव मुञ्च
शोकम् ।
5873@2    धात्रा स्वहस्तलिखितानि ललाटपट्टे  को वाक्षराणि परिमार्जयितुं समर्थः
॥ ५८७३॥

5874@1   इत्थं सुबुद्धिरल्पेन देव यत्नेन बोध्यते ।
5874@2    न कृच्छ्रेणापि महता निर्विचारमतिः पुनः ॥ ५८७४॥

5875@1   इत्थं स्वदुर्नयविपाकवशेन दिव्याः  शापच्युता ह्यवतरन्ति मनुष्यलोके ।
5875@2    भुक्त्वा फलं तदुचितं च निजां गतिं ते  पूर्वार्जितेन सुकृतेन
पुनः प्रयान्ति ॥ ५८७५॥

5876@1   इत्थमाराध्यमानोऽपि क्लिश्नाति भुवनत्रयम् ।
5876@2    शाम्येत् प्रत्यपकारेण नोपकारेण दुर्जनः ॥ ५८७६॥

5877@1   इत्यगुह्यं निगूहन्ते गुह्यं प्रकटयन्ति च ।
5877@2    मौर्ख्याभिमानेनादातुं मूर्खाः प्रत्ययमात्मनि ॥ ५८७७॥

5878@1   इत्यङ्गैः संयुतः सर्वैर्देहिनो बालकाकृतिः ।
5878@2    मातुराहाररसतो देहे गर्भोऽभिवर्धते ॥ ५८७८॥

5879@1   इत्यज्ञानतमश्छन्नाः स्वदोषोन्मार्गगामिनः ।
5879@2    अपुरस्कृतसच्छास्त्रदीपा भ्रश्यन्ति निश्चितम् ॥ ५८७९॥

5880@1   इत्यनर्थाय शब्दैकपरो तात्पर्यविज्जडः ।
5880@2    ॥। ॥। ॥। ॥। ॥। ॥। ॥ ५८८०॥

5881@1   इत्यनुद्वेगशीला ये भव्या धैर्यावलम्बनाः ।
5881@2    दूरभ्रष्टामपि निजां भूमिं सम्प्राप्नुवन्ति ते ॥ ५८८१॥

5882@1   इत्यन्यदुपचारेण मित्रमन्यत् तु सत्यतः ।
5882@2    तुल्येऽपि स्निग्धतायोगे तैलं तैलं घृतं घृतम् ॥ ५८८२॥

5883@1   इत्यन्यरक्तचित्ता स्त्रीभुजङ्गी हन्त्यसंशयम् ।
5883@2    ॥। ॥। ॥। ॥। ॥। ॥। ॥ ५८८३॥

5884@1   इत्यबुद्धिधनाधाननिधानैर्विविधोदयैः ।
5884@2    कूटपण्यैरसामान्यैस्तारुण्यमतिवाह्यते ॥ ५८८४॥

5885@1   इत्यर्थलोभान् मिथ्यैव विज्ञानख्यापनेच्छवः ।
5885@2    मूर्खाः पुत्रमपि घ्नन्ति न रज्येत् तेषु बुद्धिमान् ॥ ५८८५॥

5886@1   इत्याख्याते पवनतनयं मैथिलीवोन्मुखी सा  त्वामुत्कण्ठोच्छ्वसितहृदया
वीक्ष्य संभाव्य चैव ।
5886@2    श्रोष्यत्यस्मात् परमवहिता सौम्य सीमन्तिनीनां  कान्तोदन्तः सुहृदुपनतः
संगमात् किंचिदूनः ॥ ५८८६॥

5887@1   इत्यादिगुणसम्पन्ने लोकयात्राविदि स्थिरे ।
5887@2    निर्वृतः पितरीवास्ते यत्र लोकः स पार्थिवः ॥ ५८८७॥

5888@1   इत्यादि दूष्यान् संदूष्य प्रजानामभिवृद्धये ।
5888@2    विनयञ् श्रियमुत्कर्षं राजा शल्यं समुद्धरेत् ॥ ५८८८॥

5889@1   इत्युक्तवत्या यदलोपि लज्जा  सानौचिती चेतसि नश्चकास्तु ।
5889@2    स्मरस्तु साक्षी तददोषतायाम्  उन्माद्य यस्तत्तदवीवदत् ताम् ॥ ५८८९॥

5890@1   इत्युद्गते शशिनि पेशलकान्तदूती-  संलापसंचलितलोचनमानसाभिः ।
5890@2    अग्राहि मण्डनविधिर्विपरीतभूषा-  विन्यासहासितसखीजनमङ्गनाभिः
॥ ५८९०॥

5891@1   इत्येतत् तपसो देवा महाभाग्यं प्रचक्षते ।
5891@2    सर्वस्यास्य प्रपश्यन्तस्तपसः पुण्यमुद्भवम् ॥ ५८९१॥

5892@1   इत्येताः कुटिलतराः  क्रूराचारा गतत्रपाश्चपलाः ।
5892@2    यो नाम वेत्ति रामाः  स स्त्रीभिर्णैव वञ्च्यते मतिमान् ॥ ५८९२॥

5893@1   इत्येवं बहुहृदया  बहुजिह्वा बहुकराश्च बहुमायाः ।
5893@2    तत्त्वेन सत्यरहिताः  को जानाति स्फुटं वेश्याः ॥ ५८९३॥

5894@1   इत्येवं योषितो राजन् भेदस्य व्यसनस्य च ।
5894@2    पराभवस्य च पदं सेवेताशङ्कितोऽथ ताः ॥ ५८९४॥

5895@1   इदं कविवरैर्नित्यम् आख्यानमुपजीव्यते ।
5895@2    उदयप्रेप्सुभिर्भृत्यैरभिजात इवेश्वरः ॥ ५८९५॥

5896@1   इदं किं ते न्यस्तं वलयिनि करे वक्त्रकमलं  न युक्तः कोपोऽयं
प्रणयिनि निरागस्यपि जने ।
5896@2    ब्रुवाणे मय्येवं श्वसनविषमोत्कम्पितकुचं  मृगाक्ष्यास्तत्कालं
नयनजलमेवोत्तरमभूत् ॥ ५८९६॥

5897@1   इदं किलाव्याजमनोहरं वपुस् तपःक्षमं साधयितुं य इच्छति ।
5897@2    ध्रुवं स नीलोत्पलपत्रधारया  समिल्लतां छेत्तुमृषिर्व्यवस्यति
॥ ५८९७॥

5898@1   इदं कृतमिदं कार्यम् इदमन्यत् कृताकृतम् ।
5898@2    एवमीहासुखासक्तं कृतान्तः कुरुते वशे ॥ ५८९८॥

5899@1   इदं कृष्णं कृष्णं प्रियतम ननु श्वेतमथ किं  गमिष्यामो यामो
भवतु गमनेनाथ भवतु ।
5899@2    पुरा येनैवं मे चिरमनुसृता चित्तपदवी  स एवान्यो जातः सखि परिचिताः
कस्य पुरुषाः ॥ ५८९९॥

5900@1   इदं च त्वां सर्वपरं ब्रवीमि  पुण्यं पदं तात महाविशिष्टम् ।
5900@2    न जातु कामान् न भयान् न लोभाद्  धर्मं त्यजेज्जीवितस्यापि हेतोः ॥ ५९००॥

5901@1   इदं ज्ञेयमिदं ज्ञेयम् इति यस्तृषितश्चरेत् ।
5901@2    अपि कल्पसहस्रेषु नैव ज्ञेयमवाप्नुयात् ॥ ५९०१॥

5902@1   इदं तत् कालिन्दीतटमिह हि कंसासुरभिदो  यशः श‍ृण्वद् वक्त्रं
स्खलितकवलं गोकुलमभूत् ।
5902@2    भ्रमाद् वेणुक्वाणप्रणयमसृणोत्तारमधुर-  स्वराभिर्गोपीभिर्दिशि दिशि
समुद्गीर्णमनिशम् ॥ ५९०२॥

5903@1   इदं तत् स्नेहसर्वस्वं सममाढ्यदरिद्रयोः ।
5903@2    अचन्दनमनौशीरं हृदयस्यानुलेपनम् ॥ ५९०३॥

5904@1   इदं तावच्चित्रं यदवनितले पार्वणशशी  कलङ्कादुन्मुक्तः किमपि
च तदन्तर्विलसति ।
5904@2    प्रवालं माणिक्यं कुवलयदलं मन्मथधनुर् मनोवीणावादध्वनिरिति
महच्चित्रमधरम् ॥ ५९०४॥

5905@1   इदं ते केनोक्तं कथय कमलातङ्कवदने  यदेतस्मिन् हेम्नः कटकमिति
धत्से खलु धियम् ।
5905@2    इदं तद् दुःसाधाक्रमणपरमास्त्रं स्मृतिभुवा  तव प्रीत्या चक्रं
करकमलमूले विनिहितम् ॥ ५९०५॥

5906@1   इदं त्विहोत्पातयुगं प्र्थिव्यां  महाभयं शाकुनिका वदन्ति ।
5906@2    यद् वायसो मैथुनसंनिविष्टो  दृश्येत यद् वा धवलः कदाचित् ॥ ५९०६॥

5907@1   इदं दूर्वाकाण्डद्युतिमुषि कपोले कतिपयैः  श्रमाम्भोभिः कीर्णं
सहजबकुलामोदसुभगम् ।
5907@2    समाकाङ्क्षे ताम्राधरमनुमनुष्व प्रियतमे  मनोज्ञं ते पातुं
मुखकमलमाघ्रातुमथवा ॥ ५९०७॥

5908@1   इदं नभसि भीषणभ्रमदुलूककोलाहले
निशाचरविलासिनीनिवहदत्तनेत्रोत्सवे ।
5908@2    परिस्फुरति निर्भरप्रचुरपङ्कमग्नोल्लसद्-  वराहकुलमांसलं
प्रबलबन्दमन्धं तमः ॥ ५९०८॥

5909@1   इदं नासीन् न चोत्पन्नं न चासीन् न भविष्यति ।
5909@2    तत् तद् ब्रह्मैव सद्रूपम् इदमित्थमवस्थितम् ॥ ५९०९॥

5910@1   इदं नृपप्रार्थिभिरुज्झितोऽर्थिभिर् मणिप्ररोहेण विवृध्य रोहणः ।
5910@2    कियद्दिनैरम्बरमावरिष्यते  मुधा मुनिर्विन्ध्यमरुन्ध भूधरम् ॥ ५९१०॥

5911@1   इदं परमसुन्दरं तनुपुरं कुरङ्गीदृशां  निवार्य खलु शैशवं
स्वयमनेन नीतं बलात् ।
5911@2    तदागमनशङ्कया मकरकेतुना किं कृतं  पयोधरधराधरौ
त्रिवलिवाहिनीदुस्तरौ ॥ ५९११॥

5912@1   इदं प्रकृत्या विषयैर्वशीकृतं  परस्परस्त्रीधनलोलुपं जगत् ।
5912@2    सनातने वर्त्मनि साधुसेविते  प्रतिष्ठते दण्डभयोपपीडितम् ॥ ५९१२॥

5913@1   इदं प्रायो लोके न परिचितपूर्वं नयनयोर् न याच्ञा यत् पुंसः
सुगुणपरिमाणं लघयति ।
5913@2    विशद्भिर्विश्वात्मा स्ववपुषि बलिप्रार्थनकृते
त्रपालीनैरङ्गैर्यदयमभवद् वामनतनुः ॥ ५९१३॥

5914@1   इदं मघोनः कुलिशं धारासंनिहितानलम् ।
5914@2    स्मरणं यस्य दैत्यस्त्रीगर्भपाताय कल्पते ॥ ५९१४॥

5915@1   इदं मदं चन्द्रमसः समन्ताद्  अस्मत्सपत्नस्य हरिष्यतीति ।
5915@2    यस्मिन् पुरन्ध्रीवदनस्यलक्ष्मीं  निजां व्यधुः प्राभृतमम्बुजानि ॥ ५९१५॥

5916@1   इदं युगसहस्रेषु भविष्यदभवद् दिनम् ।
5916@2    तदप्यद्यत्वमापन्नं का कथा मरणावधेः ॥ ५९१६॥

5917@1   इदं लब्धमिदं नष्टम् इदं लप्स्ये मनोरथम् ।
5917@2    इदं चिन्तयतामेव जीर्णमायुः शरीरिणाम् ॥ ५९१७॥

5918@1   इदं वक्त्रं साक्षाद् विरहितकलङ्कः शशधरः
सुधाधाराधारश्चिरपरिणतं बिम्बमधरः ।
5918@2    इमे नेत्रे रात्रिंदिवमधिकशोभे कुवलये  तनुर्लावण्यानां जलधिरवगाहे
सुखतरः ॥ ५९१८॥

5919@1   इदं विश्वं कुटुम्बो न इति येषां सुनिश्चयः ।
5919@2    ते शान्ताः परमोदाराः केषां वन्द्या न साधवः ॥ ५९१९॥

5920@1   इदं विश्वं पाल्यं विधिवदभियुक्तेन मनसा  प्रियाशोको जीवं कुसुममिव
घर्मो ग्लपयति ।
5920@2    स्वयं कृत्वा त्यागं विलपनविनोदोऽप्यसुलभस् तदद्याप्युच्छ्वासो
भवति ननु लाभो हि रुदितम् ॥ ५९२०॥

5921@1   इदं व्योमसरोमध्ये भाति चन्द्रसितोत्पलम् ।
5921@2    मलिनोऽन्तर्गतो यत्र कलङ्को भ्रमरायते ॥ ५९२१॥

5922@1   इदं शरीरं पुरुषस्य मोहजं  यथा पृथग् भौतिकमीयते गृहम् ।
5922@2    यथौदकैः पार्थिवतैजसैर्जनः  कालेन जातो विकृतो विनश्यति ॥ ५९२२॥

5923@1   यथानलो दारुषु भिन्न ईयते  यथानिलो देहगतः पृथक् स्थितः ।
5923@2    यथा नभः सर्वगतं न सज्जते  तथा पुमान् सर्वगुणाश्रयः परः
॥ ५९२३॥

5924@1   इदं शरीरं श्लथसंधि जर्जरं  पतत्यवश्यं परिणामदुर्वहम् ।
5924@2    किमौषधं पृच्छसि मूढ दुर्मते  निरामयं कृष्णरसायनं पिब
॥ ५९२४॥

5925@1   इदं शीतं पाथः पिबत पथिका मुञ्चत मनाक्  पथः श्रान्तिं
कान्तास्मृतिजनितचिन्ताद्विगुणिताम् ।
5925@2    इति स्फीतापाङ्गं मृदुमधुरवाग्भङ्गिहसितं  प्रपापालीमाला हरति
तरुणानां पथि गतिम् ॥ ५९२५॥

5926@1   इदं स्वजनदेहजातनयमातृभार्यामयं  विचित्रमिह केनचिद्
रचितमिन्द्रजालं ननु ।
5926@2    क्व कस्य कथमत्र को भवति तत्त्वतो देहिनः
स्वकर्मवशवर्तिनस्त्रिभुवने निजो वा परः ॥ ५९२६॥

5927@1   इदं स्वस्त्ययनं श्रेष्ठम् इदं बुद्धिविवर्धनम् ।
5927@2    इदं यशस्यं सततम् इदं निःश्रेयसं परम् ॥ ५९२७॥

5928@1   इदं हि पुंसस्तपसः श्रुतस्य वा  स्विष्टस्य सूक्तस्य च बुद्धदत्तयोः ।
5928@2    अविच्युतोऽर्थः कविभिर्निरूपितो  यदुत्तमश्लोकगुणानुवर्णनम् ॥ ५९२८॥

5929@1   इदं हि प्राणयशसं क्रयविक्रयपत्तनम् ।
5929@2    स्वामिसत्कारशल्यानाम् अत्रैवोद्धरणी क्रिया ॥ ५९२९॥

5930@1   इदं हि माहात्म्यविशेषसूचकं  वदन्ति चिह्नं महतां मनीषिणः ।
5930@2    मनो यदेषां सुखदुःखसंभवे  प्रयाति नो हर्षविषादवश्यताम् ॥ ५९३०॥

5931@1   इदं हि वैदग्ध्यरहस्यमुत्तमं  पठेन् न सूक्तिं कविमानिनः पुरः ।
5931@2    न केवलं तां न विभावयत्यसौ  स्वकाव्यबन्धेन विनाशयत्यपि ॥ ५९३१॥

5932@1   इदमनन्यपरायणमन्यथा  हृदयसंनिहिते हृदयं मम ।
5932@2    यदि समर्थयसे मदिरेक्षणे  मदनबाणहतोऽस्मि हतः पुनः ॥ ५९३२॥

5933@1   इदमनुचितमक्रमश्च पुंसां  यदिह जरस्यपि मान्मथो विकारः ।
5933@2    यदपि च न कृतं नितम्बिनीनां  स्तनपतनावधि जीवितं रतं वा
॥ ५९३३॥

5934@1   इदमनुदितहोतुः कोऽपि होमावसान-  ज्वलदनलमवादीत् कुण्डमाखण्डलस्य ।
5934@2    मणिघटमभिषेके प्रातरस्योचुरेके  कलितकिरणतोयं मण्डलं चण्डभासः
॥ ५९३४॥

5935@1   इदमन्तरमुपकृतये  प्रकृतिचला यावदर्थिसम्पदियम् ।
5935@2    विपदि नियतोदयायां  पुनरुपकर्तुं कुतोऽवसरः ॥ ५९३५॥

5936@1   इदमन्धं तमः कृत्स्नं जायेत भुवनत्रयम् ।
5936@2    यदि शब्दाह्वयं ज्योतिरा संसारान् न दीप्यते ॥ ५९३६॥

5937@1   इदमन्यच्च देवर्षे रहस्यं सर्वयोषिताम् ।
5937@2    दृष्ट्वैव पुरुषं हृद्यं योनिः प्रक्लिद्यते स्त्रियाः ॥ ५९३७॥

5938@1   इदमपटु कपाटं जर्जरः पञ्जरोऽयं  विरमति न गृहेऽस्मिन्
क्रूरमार्जारयात्रा ।
5938@2    शुक मुकुलितजिह्वं स्थीयतां किं वचोभिस् तव वचनविनोदे नादरः
पामराणाम् ॥ ५९३८॥

5939@1   इदमपरमद्भुततमं  युवतिसहस्रैर्विलुप्यमानस्य ।
5939@2    वृद्धिर्भवति न हानिर् यत् तव सौभाग्यकोषस्य ॥ ५९३९॥

5940@1   इदमपास्य विरागि परागिणीर् अलिकदम्बकमम्बुरुहां ततीः ।
5940@2    स्तनभरेण जितस्तबकानमन्-  नवलते वलतेऽभिमुखं तव ॥ ५९४०॥

5941@1   इदमप्रतिमं पश्य सरः सरसिजैर्वृतम् ।
5941@2    सखे मा जल्प नारीणां नयनानि दहन्ति माम् ॥ ५९४१॥

5942@1   इदममृतममेयं सेयमानन्दसिन्धुर् मधुमधुरमपीदं किंचिदन्तर्धुनोति
।
5942@2    यदयमुदयलीलीलालसानां वधूनां  रतिविनिमयभाजां केलिभिर्याति कालः
॥ ५९४२॥

5943@1   इदमम्लानमानाया लग्नं स्तनतटे तव ।
5943@2    छाद्यतामुत्तरीयेण नवं नखपदं सखि ॥ ५९४३॥

5944@1   इदमयुक्तमहो महदेव यद्  वरतनोः स्मरयत्यनिलोऽन्यदा ।
5944@2    स्मृतसयौवनसोष्मपयोधरान्  सतुहिनस्तु हिनस्तु वियोगिनः ॥ ५९४४॥

5945@1   इदमशिशिरैरन्तस्तापाद् विवर्णमणीकृतं  निशि निशि
भुजन्यस्तापाङ्गप्रसारिभिरश्रुभिः ।
5945@2    अनभिलुलितज्याघाताङ्कं मुहुर्मणिबन्धनात्  कनकवलयं स्रस्तं स्रस्तं
मया प्रतिसार्यते ॥ ५९४५॥

5946@1   इदमसुलभवस्तुप्रार्थनादुर्निवारं  प्रथममपि मनो मे पञ्चबाणः
क्षिणोति ।
5946@2    किमुत मलयवातोन्मूलितापाण्डुपत्रैर् उपवनसहकारैर्दर्शितेष्वङ्कुरेषु
॥ ५९४६॥

5947@1   इदमस्खलितं धारय  वारय परुषाक्षरा वाचः ।
5947@2    एकः सकलजनानां  जगति रिपुः परुषवाक् पुरुषः ॥ ५९४७॥

5948@1   इदमहं करुणामृतसागरं  शशिकिशोरशिरोमणिमर्थये ।
5948@2    व्रजतु जन्मनि जन्मनि मे वपुर् भवदुपासनसाधनतामिति ॥ ५९४८॥

5949@1   इदमाभाति गगने भिन्दानं संततं तमः ।
5949@2    अमन्दनयनानन्दकरं मण्डलमैन्दवम् ॥ ५९४९॥

5950@1   इदमिदमिति भूरुहां प्रसूनैर् मुहुरतिलोभयता पुरःपुरोऽन्या ।
5950@2    अनुरहसमनायि नायकेन  त्वरयति रन्तुमहो जनं मनोभूः ॥ ५९५०॥

5951@1   इदमिदमिति सम्यक् कर्मणा योजनीयं  नियतमिति विचिन्त्य प्रापयेदीहमानः ।
5951@2    सुनयपिहितरन्ध्रः प्राकृतो यस्य वर्गः  क्षितिपतिरुपभुङ्क्ते स
त्रिवर्गं चिराय ॥ ५९५१॥

5952@1   इदमुच्छ्वसितालकं मुखं  तव विश्रान्तकथं दुनोति माम् ।
5952@2    निशि सुप्तमिवैकपङ्कजं  विरताभ्यन्तरषट्पदस्वनम् ॥ ५९५२॥

5953@1   इदमुद्दिश्य वयस्याः  स्वसमीहितदैवतं नमत ।
5953@2    यमुनैव जानुदघ्नी  भवतु न वा नाविकोऽस्त्वपरः ॥ ५९५३॥

5954@1   इदमुपहितसूक्ष्मग्रन्थिना स्कन्धदेशे  स्तनयुगपरिणाहाच्छादिना
वल्कलेन ।
5954@2    वपुरभिनवमस्याः पुष्यति स्वां न शोभां  कुसुममिव पिनद्धं
पाण्दुपत्रोदरेण ॥ ५९५४॥

5955@1   इदमुभयभित्तिसंतत-  हारगुणान्तर्गतैककुचमुकुलम् ।
5955@2    गुटिकाधनुरिव बाला-  वपुः स्मरः श्रयति कुतुतेन ॥ ५९५५॥

5956@1   इदमेतत् करिष्यामि तत एतद् भविष्यति ।
5956@2    संकल्पः क्रियते योऽयं न तं मृत्युः प्रतीक्षते ॥ ५९५६॥

5957@1   इदमेव कलेरस्य मदविस्फूर्जितं महत् ।
5957@2    यन् मे मनोरथावाप्तिः न रामभजनादपि ॥ ५९५७॥

5958@1   इदमेव नरेन्द्राणां स्वर्गद्वारमनर्गलम् ।
5958@2    यदात्मनः प्रतिज्ञा च प्रजा च परिपाल्यते ॥ ५९५८॥

5959@1   इदमेव परं मौर्ख्यम् उपायैस्त्रिभिरुज्झितम् ।
5959@2    पराक्रमन्ते युद्धेषु सममेवोभये भटाः ॥ ५९५९॥

5960@1   इदमेव महद् धैर्यं धीराणां सुतपस्विनाम् ।
5960@2    विघ्नवन्त्यपि सम्प्राप्य यद् विघ्नैर्न विहन्यते ॥ ५९६०॥

5961@1   इदमेव हि जन्मफलं  जीवितफलमेतदेव यत् पुंसाम् ।
5961@2    लटहनितम्बवतीजन-  संभोगसुखेन याति तारुण्यम् ॥ ५९६१॥

5962@1   इदमेव हि निर्णीतं पैशुन्याद् दुःखसंगमः ।
5962@2    अन्यार्थं खनतो गर्तं कूपे पातः सुनिश्चितः ॥ ५९६२॥

5963@1   इदमेव हि पाण्डित्यं चातुर्यमिदमेव हि ।
5963@2    इदमेव सुबुद्धित्वम् आयादल्पतरो व्ययः ॥ ५९६३॥

5964@1   इदमेव हि पाण्डित्यम् इयमेव कुलीनता ।
5964@2    अयमेव परो धर्म आयादल्पतरो व्ययः ॥ ५९६४॥

5965@1   इदानीं तीव्राभिर्दहन इव भाभिः परिगतो  ममाश्चर्यं सूर्यः किमु
सखि रजन्यामुदयते ।
5965@2    अयं मुग्धे चन्द्रः किमिति मयि तापं प्रकटयत्य् अनाथानां बाले किमिह
विपरीतं न भवति ॥ ५९६५॥

5966@1   इदानीं तु मया ज्ञातं त्यागान् नास्ति परं सुखम् ।
5966@2    नास्ति विद्यासमं चक्षुर्नास्ति चक्षुःसमं बलम् ॥ ५९६६॥

5967@1   इदानीं प्लक्षाणां जठरदलविश्लेषचतुरः  शिखानामाबन्धः स्फुरति
शुकचञ्चूपुटनिभः ।
5967@2    ततः स्त्रीणां हन्त क्षममधरकान्तिं कलयितुं  समन्तान् निर्याति
स्फुटसुभगरागं किसलयम् ॥ ५९६७॥

5968@1   इदानीं वंशीनां शबरमिथुनोच्छृङ्खलरहः-  क्रियासख्येनालं
गिरिवनसरिद्ग्रामसुहृदाम् ।
5968@2    स्फुरल्लोमश्यामच्छगलशिशुकर्णप्रतिसम-
च्छदाग्राभिस्त्वग्भिर्वलयितकरीरास्तटभुवः ॥ ५९६८॥

5969@1   इदानीं सन्तु काव्यानि बहूनि जगतीतले ।
5969@2    यदादर्शमयं काव्यम् आद्यं तत् तु तदेव हा ॥ ५९६९॥

5970@1   इदानीमङ्गमक्षालि रचितं चानुलेपनम् ।
5970@2    इदानीमेव ते कृष्ण धूलीधूसरितं वपुः ॥ ५९७०॥

5971@1   इदानीमर्घन्ति प्रथमकलमच्छेदमुदिता  नवाग्रान्नस्थालीपरिमलमुचो
हालिकगृहाः ।
5971@2    उदञ्चद्दोर्वल्लीरणितवलयाभिर्युवतिभिर्
गृहीतप्रोत्क्षिप्तभ्रमितमसृणोद्गीर्णमुशलाः ॥ ५९७१॥

5972@1   इनः स एव सेव्यो यः स्वालोकेन सुधामुचा ।
5972@2    द्विजेन्द्रमण्डलं क्षीणं समग्रयति सम्पदा ॥ ५९७२॥

5973@1   इन्दिन्दिरैर्निर्भरगर्भमीषद्-  उन्मेषवच्चम्पकपुष्पमासीत् ।
5973@2    हिरण्मयं शासनलेखहेतोः  सज्जं मषीभाण्डमिव स्मरस्य ॥ ५९७३॥

5974@1   इन्दिन्दिरो मरन्दे  विमुखो यदि किं नु मधुनि माहात्म्यम् ।
5974@2    रसिको वाञ्छति नो चेत्  रागाधरबिम्बमस्य को भूमा (?) ॥ ५९७४॥

5975@1   इन्दीवरं लोचनयोस्तुलायै  निर्माय यत्नेन विधिः कदाचित् ।
5975@2    अतुल्यतां वीक्ष्य ततो रजांसि  निक्षिप्य चिक्षेप स पङ्कमध्ये ॥ ५९७५॥

5976@1   इन्दीवरदलश्यामम् इन्दिरानन्दकन्दलम् ।
5976@2    वन्दारुजनमन्दारं वन्देऽहं यदुनन्दनम् ॥ ५९७६॥

5977@1   इन्दीवरश्यामतनुर्नृपोऽसौ  त्वं रोचनागौरशरीरयष्टिः ।
5977@2    अन्योन्यशोभापरिवृद्धये वां  योगस्तडित्तोयदयोरिवास्तु ॥ ५९७७॥

5978@1   इन्दीवरस्यान्तरमेतदस्या  नेत्रोत्पलस्यापि यतो हिमांशोः ।
5978@2    त्विषोऽपि नैकं सहते मुखाख्यम्  आक्रम्य तस्थावपरं शशाङ्कम्
॥ ५९७८॥

5979@1   इन्दीवराक्षि तव तीव्रकटाक्षबाण-  पातव्रणे द्वितयमौषधमेव मन्ये ।
5979@2    एकं तवाधरसुधारसपानमन्यद्  उत्तुङ्गपीनकुचकुङ्कुमपङ्कलेपः
॥ ५९७९॥

5980@1   इन्दीवराक्ष्याः स्फुटविद्रुमोष्ठ्याः  संकेतमुद्दिश्य वने चरन्त्याः ।
5980@2    चौरैः समस्ताभरणानि हृत्वा  नासामणिर्नोऽपहृतः किमेतत् ॥ ५९८०॥

5981@1   इन्दीवरेण नयनं मुखमम्बुजेन  कुन्देन दन्तमधरं नवपल्लवेन ।
5981@2    अङ्गानि चम्पकदलैः स विधाय वेधाः  कान्ते कथं घटितवानुपलेन
चेतः ॥ ५९८१॥

5982@1   इन्दीवरोदरसहोदरमेदुरश्रीर् वासो द्रवत्कनकवृन्दनिभं दधानः ।
5982@2    आमुक्तमौक्तिकमनोहरहारवक्षाः  कोऽयं युवा जगदनङ्गमयं करोति
॥ ५९८२॥

5983@1   इन्दुं कैरविणीव कोकपटलीवाम्भोजिनीवल्लभं  मेघं चातकमण्डलीव
मधुपश्रेणीव पुष्पव्रजम् ।
5983@2    माकन्दं पिकसुन्दरीव रमणीवात्मेश्वरं प्रोषितं  चेतोवृत्तिरियं
सदा नृपवर त्वां द्रष्टुमुत्कण्ठते ॥ ५९८३॥

5984@1   इन्दुं तण्डुलखण्डमण्डलरुचिं नित्योदितं जातुचिद्  दर्शे
मेघघरट्टघट्टनगलद्देहं विधत्ते विधिः ।
5984@2    नूनं लोकहितेच्छया किरति यत् संतर्पणं सर्वतः
शुभ्रादभ्रविशिष्टपिष्टरुचिरंभूमौ तुषारं दिवः ॥ ५९८४॥

5985@1   इन्दुं निन्दति चक्रवाकयुगलं भासां निधिं कौशिकः  स्वादुक्षीरमरोचकी
सुकृतिनं पापी जडः पण्डितम् ।
5985@2    त्यक्तं सर्वजनैः खलः कटुवचा ग्राम्यः पुमान् नागरं  कः
पैतामहगोलकेऽत्र निखिलैः संमानितो वर्तते ॥ ५९८५॥

5986@1   इन्दुं निन्दति चन्दनं न सहते मल्लीस्रजं नेक्षते  हारं द्वेष्टि
सिताब्जमुज्झति बिसस्तोमं निगृह्णाति च ।
5986@2    श्रीभूपाल महीधरेषु विपिनेष्वम्भोधितीरेषु च  त्वत्कीर्तिस्त्वदरिप्रिया
च विलसत्युच्चैः स्फुरत्पाण्डिमा ॥ ५९८६॥

5987@1   इन्दुं निन्दति चन्दनं न सहते विद्वेष्टि पङ्केरुहं  हारं भारमवैति
नैव कुरुते कर्पूरपूरे मनः ।
5987@2    स्वर्गङ्गामवगाहते हिमगिरिं गाढं समालिङ्गते  यत्कीर्तिर्विरहातुरेव
न मनागेकत्र विश्राम्यति ॥ ५९८७॥

5988@1   इन्दुं निन्दति तस्करो गृहपतिं जारो सुशीलं खलः  साध्वीमप्यसती
कुलीनमकुलो जह्याज्जरन्तं युवा ।
5988@2    विद्यावन्तमनक्षरो धनपतिं नीचश्च रूपोज्ज्वलं  वैरूप्येण हतः
प्रबुद्धमबुधोत्कृष्टं निकृष्टो जनः ॥ ५९८८॥

5989@1   इन्दुं निन्दति पद्मखण्डकदलीतल्पं न वा मन्यते  कर्पूरं किरति
प्रयाति न रतिं प्रालेयधारागृहे ।
5989@2    किं वान्यत् तव विप्रयोगशिखिना सा दह्यमाना मुहुस् त्वामन्तर्हृदयस्थितं
दवभयान् नेत्राम्बुभिः सिञ्चति ॥ ५९८९॥

5990@1   इन्दुं निन्दतु नाम वाथ नलिनीं निन्दन्तु चक्राह्वया  नैवानेन सुधाकरस्य
सुषमाहानिर्न वा दुर्यशः ।
5990@2    एतेनैव कृतार्थतास्य जनता यन्मोदमालम्बते  यज्ज्योत्स्नासु चिरं
चकोरपरिषच्चञ्चूपुटं न्यस्यति ॥ ५९९०॥

5991@1   इन्दुं मुखाद् बहुतृणं तव यद् गृणन्ति  नैनं मृगस्त्यजति तन्
मृगतृष्णयैव ।
5991@2    अत्येति मोहमहिमा न हिमांशुबिम्ब-  लक्ष्मीविडम्बिमुखि वित्तिषु पाशवीषु
॥ ५९९१॥

5992@1   इन्दुं वेत्ति दिवाकरं मलयजं दावानलं मन्यते  जानात्यम्बुजमुल्मुकं
कलयति प्रालेयतल्पं चिताम् ।
5992@2    हाराङ्गारकदर्थितेन मनसा सृष्टिं समस्तामिमां  सम्प्रत्यग्निमयी न
वेत्ति सुभगा त्यक्ता वराकी त्वया ॥ ५९९२॥

5993@1   इन्दुः किं क्व कलङ्कः  सरसिजमेतत् किमम्बु कुत्र गतम् ।
5993@2    ललितसविलासवचनैर् मुखमिति हरिणाक्षि निश्चितं परतः ॥ ५९९३॥

5994@1   इन्दुः प्रयास्यति विनङ्क्ष्यति तारकश्रीः  स्थास्यन्ति लीढतिमिरा न
मणिप्रदीपाः ।
5994@2    अन्धं समग्रमपि कीटमणे भविष्यत्य् उन्मेषमेष्यति भवानपि दुरमेतत्
॥ ५९९४॥

5995@1   इन्दुप्रभारसविदं विहगं विहाय  कीरानने स्फुरसि भारति का रतिस्ते ।
5995@2    आद्यं यदि श्रयसि जल्पतु कौमुदीनां  गोविन्दराजवचसां च
विशेषमेषः ॥ ५९९५॥

5996@1   इन्दुबिम्बादिवोत्कीर्णं पद्मगर्भादिवोद्धृतम् ।
5996@2    वदनं तव तन्वङ्गि विमृशद्भिर्विभाव्यते ॥ ५९९६॥

5996A@1   इन्दुभास्करयोर्यत्र नभःसंचारखिन्नयोः ।
5996A@2    पताकाः पवनाधूताः भजन्ते तालवृन्तताम् ॥

5997@1   इन्दुमिन्दुमुखि लोकय लोकं  भानुभानुभिरमुं परितप्तम् ।
5997@2    वीजितुं रजनिहस्तगृहीतं  तालवृन्तमिव नालविहीनम् ॥ ५९९७॥

5998@1   इन्दुमिन्द्रदिगसूत सरस्वान्  उत्तरङ्गभुजराजिरनृत्यत् ।
5998@2    उज्जहर्ष झषकेतुरवापुः  षट्पदाः कुमुदबन्धनमोक्षम् ॥ ५९९८॥

5999@1   इन्दुमुखी कुमुदाक्षी  रम्भोरू कमलचारुकरचरणा ।
5999@2    अमृतद्रवलावण्या  हृदयगता देवि किं दहसि ॥ ५९९९॥

6000@1   इन्दुरिन्दुरिति किं दुराशया  बिन्दुरेष पयसो विलोक्यते ।
6000@2    नन्विदं विजयते मृगीदृशः  श्यामकोमलकपोलमाननम् ॥ ६०००॥

6001@1   इन्दुर्मूर्ध्नि शिवस्य शैलदुहितुर्वक्रो नखाङ्कः स्तने  देयाद् वोऽभ्युदयं
द्वयं तदुपमामालम्बमानं मिथः ।
6001@2    संवादः प्रणवेन यस्य दलता कायैकतायां तयोर् ऊर्ध्वद्वारविचिन्तितेन
च हृदि ध्यातस्वरूपेण च ॥ ६००१॥

6002@1   इन्दुर्यत्र न निन्द्यते न मधुरं दूतीवचः श्रूयते  नालापा निपतन्ति
बाष्पकलुषा नोपैति कार्श्यं तनुः ।
6002@2    स्वाधीनामनुकूलिनीं स्वगृहिणीमालिङ्ग्य यत् सुप्यते  तत् किं प्रेम
गृहाश्रमव्रतमिदं कष्टं समाचर्यते ॥ ६००२॥

6003@1   इन्दुर्यद्युदयाद्रिमूर्ध्नि न भवत्यद्यापि तन् मा स्म भून्  नासीरेऽपि
तमःसमुच्चयममूरुन्मूलयन्ति त्विषः ।
6003@2    अप्यक्ष्णोर्मुदमुद्गिरन्ति कुमुदैरामोदयन्ते दिशः  सम्प्रत्यूर्ध्वमसौ तु
लाञ्छनमभिव्यङ्क्तुं प्रकाशिष्यते ॥ ६००३॥

6004@1   इन्दुर्लिप्त इवाञ्जनेन जडिता दृष्टिर्मृगीणामिव  प्रम्लानारुणिमेव
विद्रुमदलं श्यामेव हेमप्रभा ।
6004@2    कार्कश्यं कलया च कोकिलवधूकण्ठेष्विव प्रस्तुतं  सुन्दर्याः
पुरतश्च हन्त शिखिनां बर्हाः सगर्हा इव ॥ ६००४॥

6005@1   इन्दुव्रतसहस्रं तु चरेद् यः कायशोधनम् ।
6005@2    पिबेद् यश्चापि गङ्गाम्भः समौ स्यातां न वा समौ ॥ ६००५॥

6006@1   इन्दुस्त्वद्यशसा जितोऽवनिपते भासांनिधिस्तेजसा  कन्दर्पो वपुषा
सुधाजलनिधिर्वाचो विलासेन च ।
6006@2    तथ्यं ते जयशीलमेतदधुना त्वद्दानमद्दैन्ययोर् मध्ये कं नु
विजेष्यतीति विषये दोलायते मे मनः ॥ ६००६॥

6007@1   इन्दूदयश्चन्दनमिन्दुवक्त्रश्  चैत्रस्तथा यस्य महाय सम्पत् ।
6007@2    वपुश्च श‍ृङ्गारमयं स मन्ये  संतापकस्त्वं हरवह्नियोगात् ॥ ६००७॥

6008@1   इन्दोः कलाकलापेन पङ्क्तिक्रमनिवेशिना ।
6008@2    सर्वदुःखापनोदाय बालकानां कृता भुजाः ॥ ६००८॥

6009@1   इन्दोः कान्तिं जडतरकरान् मत्तनागाद् गतिं वा  त्रस्तान् नेत्रे हरसि
हरिणात् तत्र किं नाम चित्रम् ।
6009@2    एतच्चित्रं पुनरिह जगज्जैत्रकन्दर्पचाप-  श्रीसर्वस्वं यदपहरसि
प्रेयसि भ्रूविलासैः ॥ ६००९॥

6010@1   इन्दोः किं द्रुहिणस्य वा सुरपतेः किं वा कृतान्तस्य वा  किं भूतेश
दिशास्थि भूषणगणेश्वाकृष्य देयं मया ।
6010@2    इत्थं मण्डनमन्दिरोदरचरव्याहारतो भीकरात्  भीता यस्य सुराः
प्रसाधनविधौ पायात् स वः शंकरः ॥ ६०१०॥

6011@1   इन्दोः संक्षयरक्षिणाक्षतसुधा किं वेधसा निर्मिता  किं धैर्यापहरा
हरस्य विहिता कामेन कान्ता तनुः ।
6011@2    किं तारुण्यवसन्तकान्तिललिता श‍ृङ्गारसिक्ता लता  किं लावण्यतरङ्गिणी
पुनरियं जन्मान्तराप्ता रतिः ॥ ६०११॥

6012@1   इन्दोरगतयः पद्मे सूर्यस्य कुमुदेंऽशवः ।
6012@2    गुणास्तस्य विपक्षेऽपि गुणिनो लेभिरेऽन्तरम् ॥ ६०१२॥

6013@1   इन्दोरस्य त्रियामायुवतिकुचतटीचन्दनस्थासकस्य  व्योमश्रीचामरस्य
त्रिपुरहरजटावल्लरीकोरकस्य ।
6013@2    कंदर्पक्षोणिपालस्फटिकमणिगृहस्यैतदाख ण्डलाशा-  नासामुक्ताफलस्य
स्थगयति जगतीं कोऽपि भासां विलासः ॥ ६०१३॥

6014@1   इन्दोरिवास्य पुरतो  यद् विमुखी सापवारणा भ्रमसि ।
6014@2    तत् कथय किं नु दुरितं  सखि त्वया छाययेव कृतम् ॥ ६०१४॥

6015@1   इन्दोरेककलाया  रुद्रेणोद्धृत्य मूर्धनि धृतायाः ।
6015@2    स्थानमिव तुच्छमेतत्  कलङ्करूपेण परिणमति ॥ ६०१५॥

6016@1   इन्दोर्लक्ष्म त्रिपुरजयिनः कण्ठमूलं मुरारिर् दिङ्नागानां मदजलमसीभाञ्जि
गण्डस्थलानि ।
6016@2    अद्याप्युर्वीवलयतिलक श्यामलिम्नावलिप्तान्य् आभासन्ते वद धवलितं किं
यशोभिस्त्वदीयैः ॥ ६०१६॥

6017@1   इन्दोश्चन्दनबिन्दुनैव दशनच्छायं तदीयं मुखं  चक्रं
लोचनभल्लमार्जनविधौ शाणस्य तत् कुण्डलम् ।
6017A@2    भिन्नानां कुचकन्दरा स्मितसुधाकुल्येव मुक्तावली  पादाब्जे
ध्वनदिन्द्रनीलवलयं रोलम्बमालैव सा ॥

6017A@1   इन्दौ निन्द्या चकोरैरसमयति निशाजागरः पुण्डरीकैः  भृङ्गैः
शीधुन्यसङ्गः शरदि समधिका ग्लानिरिन्दीवरैश्च ।
6017@2    भ्रूभङ्गे यस्य वैराकरयुवतिदृशामेकमेवोपमानं
पश्याम्यश्रान्तबाष्पप्रकरमयझरीगूड् हचाराश्चमर्यः ॥ ६०१७॥

6018@1   इन्द्रं द्व्यक्षधरं त्वमन्थमुदधिं पञ्चाननं पद्मजं  सिन्धुं
स्वादुजलं शिवं सितगलं कामं च सद्विग्रहम् ।
6018@2    शैलान् पक्षधरांस्तथैव च हयांल्लक्ष्मीपतिं पिङ्गलं  दृष्टं
सर्वमिदं क्वचिन् न रघुराड्दत्तं स्वयं हारितम् ॥ ६०१८॥

6019@1   इन्द्रं वै षण्ढमाहुर्मलिनमुडुपतिं माधवं गोपसूनुं  व्यासं
मत्सीतनूजं गतरसमुदधिं पावकं सर्वभक्षम् ।
6019@2    वेश्यापुत्रं वसिष्ठं जनपदवचनैः पाण्डवाश्चान्यजाता  इत्थं
संचिन्त्य मह्यं कथय नरपते कस्य दोषा न सन्ति ॥ ६०१९॥

6020@1   इन्द्रः प्रक्षुब्धचित्तो दिशि दिशि सकलान् दिक्पतीन् सावधानान्  कुर्वन्
वज्रास्त्रपाणिः सुरवरवलितां देवसेनां निगृह्य ।
6020@2    स्वर्गद्वारे यदीयोद्धतबलिनिहतप्रौढढक्कानिनादं  श्रुत्वातिष्ठत्
प्रकम्पत्कुचकलशतटीकिन्नरीगीयमानः ॥ ६०२०॥

6021@1   इन्द्रः प्रधानं दिवि दैवतेषु  विप्रो मनुष्येषु नदीषु गङ्गा ।
6021@2    गावः पशुष्वेषु धनेषु धान्यं  सर्वत्र गात्रस्य शिरः प्रधानम्
॥ ६०२१॥

6021A@1   इन्द्रगोपकपरम्परा भृशं  काननेषु शुशुभे विसर्पिणी ।
6021A@2    प्रावृषः सरभसागमाच्च्युता  पद्मरागघटितेव कर्णिका ॥

6022@1   इन्द्रगोपैर्बभौ भूमिर्निचितैव प्रवासिनाम् ।
6022@2    अनङ्गबाणैर्हृद्भेदस्रुतलोहितबिन्दुभिः ॥ ६०२२॥

6023@1   इन्द्रजिच्चण्डवीर्योऽसि नाम्नैव बलवानसि ।
6023@2    धिक् धिक् प्रच्छन्नरूपेण युध्यसेऽस्मद्भयाकुलः ॥ ६०२३॥

6024@1   इन्द्रनीलशुकपक्षकोमला  शङ्खकुन्दकुमुदेन्दुसंनिभा ।
6024@2    तप्तकाञ्चनविकासिचम्पक-  स्पर्धिनी वसुमती प्रशस्यते ॥ ६०२४॥

6025@1   इन्द्रस्त्वं नृप सुन्दरी तव शची पुत्रो जयन्तोपमो  गेहं भाति च
वैजयन्तसदृशं नागोऽभ्रमोर्वल्लभः ।
6025@2    इत्थं बोधकरैरसत्यवचनैः स्वैरं स्तुतः स्वं हरिं  वेत्ति
प्रस्फुटविक्रमं स महिमा ज्ञेयो हरेर्मायिनः ॥ ६०२५॥

6026@1   इन्द्रस्य वज्रेण हतो वृत्रासुरमहायशाः ।
6026@2    मेदसा सर्वविच्छिन्नं तदर्थमुपलेपनम् ॥ ६०२६॥

6027@1   इन्द्रस्यार्कस्य वायोश्च यमस्य वरुणस्य च ।
6027@2    चन्द्रस्य च पृथिव्याश्च नृपः सप्तगुणो भवेत् ॥ ६०२७॥

6028@1   इन्द्रात् प्रभुत्वं ज्वलनात् प्रतापं  क्रोधो यमाद् वैश्रवणाच्च वित्तम् ।
6028@2    पराक्रमं रामजनार्दनाभ्याम्  आदाय राज्ञः क्रियते शरीरम् ॥ ६०२८॥

6029@1   इन्द्राद्या लोकपाला हरिविधुतपना नागविद्याधराद्या  द्वेष्याः सर्वेऽपि
देवाः प्रिय तव वरदः कोऽस्ति वन्द्यो गरीयान् ।
6029@2    श्रुत्वा वाचं प्रियाया इति दशमुखतः प्राह वाक्यं दशास्यः  शूली
शंभुः पिनाकी शिवभवपशुपः शर्व ईशश्च भर्गः ॥ ६०२९॥

6030@1   इन्द्राद्यैः किं प्रदत्तं प्रदिशसि धवलं धाम धन्यं यदेभ्यो  मह्यं
यन् नापि धत्से तृणघटितकुटीं किं मया तेऽपराद्धम् ।
6030@2    विश्वेभ्यो विश्वमातर्वितरसि यदि वा शर्म कर्मानुसारि  प्रोत्तुङ्गायाः
कृपायास्तव तुहिनगिरेः पुत्रि कुत्रोपयोगः ॥ ६०३०॥

6031@1   इन्द्रानिलयमार्काणाम् अग्नेश्च वरुणस्य च ।
6031@2    चन्द्रवित्तेशयोश्चापि मात्रा निर्हृत्य शाश्वतीः ॥ ६०३१॥

6032@1   इन्द्राभ्यर्थनया पूर्वं भरताय चतुर्मुखः ।
6032@2    प्रमोदाय महेन्द्रस्य नाट्यं समुपदिष्टवान् ॥ ६०३२॥

6033@1   इन्द्राय वीक्षमाणस् तन्मुखमास्वादयन्ननन्ताय ।
6033@2    स्पृहयामि चाद्य दयिताम्  आलिङ्गन् कार्तवीर्याय ॥ ६०३३॥

6034@1   इन्द्रियं विजितं येन तेनैव भुवनं जितम् ।
6034@2    यश्चेन्द्रियैः पराभूतः स सर्वत्र पराजितः ॥ ६०३४॥

6035@1   इन्द्रियस्येन्द्रियस्यार्थे रागद्वेषौ व्यवस्थितौ ।
6035@2    तयोर्न वशमागच्छेत् तौ ह्यस्य परिपन्थिनौ ॥ ६०३५॥

6036@1   इन्द्रियाणां जये योगं समातिष्ठेद् दिवानिशम् ।
6036@2    जितेन्द्रियो हि शक्नोति वशे स्थापयितुं प्रजाः ॥ ६०३६॥

6037@1   इन्द्रियाणां जये शूरो धर्मं चरति पण्डितः ।
6037@2    सत्यवादी भवेद् वक्ता दाता भवति वा न वा ॥ ६०३७॥

6038@1   इन्द्रियाणां तु सर्वेषां यद्येकं क्षरतीन्द्रियम् ।
6038@2    ततोऽस्य क्षरति प्रज्ञा दृतेः पादादिवोदकम् ॥ ६०३८॥

6039@1   इन्द्रियाणां निरोधेन रागद्वेषक्षयेण च ।
6039@2    अहिंसया च भूतानाम् अमृतत्वाय कल्पते ॥ ६०३९॥

6040@1   इन्द्रियाणां प्रसङ्गेन दोषमृच्छत्यसंशयम् ।
6040@2    संनियम्य तु तान्येव ततः सिद्धिं नियच्छति ॥ ६०४०॥

6041@1   इन्द्रियाणां प्रसङ्गेन धर्मस्यासेवनेन च ।
6041@2    पापान् संयान्ति संसारान् अविद्वांसो नराधमाः ॥ ६०४१॥

6042@1   इन्द्रियाणां प्रसृष्टानां हयानामिव वर्त्मसु ।
6042@2    धृतिं कुर्वीत सारथ्ये धृत्या तानि जयेद् ध्रुवम् ॥ ६०४२॥

6043@1   इन्द्रियाणां विचरतां विषयेष्वपहारिषु ।
6043@2    संयमे यत्नमातिष्ठेद् विद्वान् यन्तेव वाजिनाम् ॥ ६०४३॥

6044@1   इन्द्रियाणां हि चरतां यन् मनोऽनुविधीयते ।
6044@2    तदस्य हरति प्रज्ञां वायुर्नावमिवाम्भसि ॥ ६०४४॥

6045@1   इन्द्रियाणामधिष्ठात्री भूतानां चाखिलेषु या ।
6045@2    भूतेषु सततं तस्यै व्याप्त्यै देव्यै नमो नमः ॥ ६०४५॥

6046@1   इन्द्रियाणामनुत्सर्गो मृत्युना न विशिष्यते ।
6046@2    अत्यर्थं पुनरुत्सर्गः सादयेद् दैवतान्यपि ॥ ६०४६॥

6047@1   इन्द्रियाणि च संयम्य रागद्वेषविवर्जितः ।
6047@2    समदुःखसुखः शान्तः तत्त्वज्ञः साधुरुच्यते ॥ ६०४७॥

6048@1   इन्द्रियाणि पराण्याहुरिन्द्रियेभ्यः परं मनः ।
6048@2    मनसस्तु परा बुद्धिर्यो बुद्धेः परतस्तु सः ॥ ६०४८॥

6049@1   इन्द्रियाणि पशून् कृत्वा वेदीं कृत्वा तपोमयीम् ।
6049@2    अहिंसामाहुतिं कृत्वा आत्मयज्ञं यजाम्यहम् ॥ ६०४९॥

6050@1   इन्द्रियाणि पुरा जित्वा जितं त्रिभुवनं त्वया ।
6050@2    स्मरद्भरिव तैद्वैरम् इन्द्रियैरेव निर्जितः ॥ ६०५०॥

6051@1   ॥। ॥। ॥। ॥। ॥। ॥। ।
6051@2    इन्द्रियाणि प्रमाथीनि हरन्त्यपि यतेर्मनः ॥ ६०५१॥

6052@1   इन्द्रियाणि मनः प्राणो ज्ञानमायुः सुखं धृतिः ।
6052@2    धारणा प्रेरणं दुःखम् इच्छाहङ्कार एव च ॥ ६०५२॥

6053@1   प्रयत्न आकृतिर्वर्णः स्वरद्वेषौ भवाभवौ ।
6053@2    तस्यैतदात्मजं सर्वम् अनादेरादिमिच्छतः ॥ ६०५३॥

6054@1   इन्द्रियाणि मनो बुद्धिरस्याधिष्ठानमुच्यते ।
6054@2    एतैर्विमोहयत्येष ज्ञानमावृत्य देहिनम् ॥ ६०५४॥

6055@1   इन्द्रियाणि महत् प्रेप्सुर्नियच्छेदर्थधर्मयोः ।
6055@2    इन्द्रियैर्नियतैर्बुद्धिर्वर्धतेऽग्निरिवेन्धनैः ॥ ६०५५॥

6056@1   इन्द्रियाणीन्द्रियार्थेभ्यः प्राणादीन् मन एव च ।
6056@2    निगृह्य समवायेन प्रत्याहारमुपक्रमेत् ॥ ६०५६॥

6057@1   इन्द्रियाण्यनुपक्लेश्य लभ्यं श्रेयो गृहाश्रमे ।
6057@2    अतस्तुर्याश्रमं प्राहुरबाधन्यायबाधितम् ॥ ६०५७॥

6058@1   इन्द्रियाण्यन्तरङ्गाणि पातयन्ति यथा जनान् ।
6058@2    अभ्यन्तरास्तथा राष्ट्रे भृत्याः स्वार्थपरायणाः ॥ ६०५८॥

6059@1   इन्द्रियाण्येव तत् सर्वं यत् स्वर्गनरकावुभौ ।
6059@2    निगृहीतविसृष्टानि स्वर्गाय नरकाय च ॥ ६०५९॥

6060@1   इन्द्रियार्थेषु सर्वेषु न प्रसज्येत कामतः ।
6060@2    अतिप्रसक्तिं चैतेषां मनसा संनिवर्तयेत् ॥ ६०६०॥

6061@1   इन्द्रियैरिन्द्रचन्द्राद्या ह्रेपिता यैः सुरा अपि ।
6061@2    अपरिम्लानमानत्वं तैर्मर्त्यस्याथवा कथम् ॥ ६०६१॥

6062@1   इन्द्रियैरिन्द्रियार्थेषु वर्तमानैरनिग्रहैः ।
6062@2    तैरयं ताप्यते लोको नक्षत्राणि ग्रहैरिव ॥ ६०६२॥

6063@1   इन्द्रो निन्दति वाहमाह दिनकृत्त्वर्व्वाचमेवार्वतश्  चञ्चूर्न्यञ्चति
किं न पन्नगरिपोरन्तस्त्रपोद्रेकतः ।
6063@2    वातः खञ्जति पङ्गुपुञ्जति मनोराजिर्ब्भवद्वाजिषु  द्बेषादाजिषु
वैरिणामभिमुखं धावत्सु यावत् सुखम् ॥ ६०६३॥

6064@1   इन्द्रो यच्छतमन्युरस्ति दहनो यत् पावकोऽप्यन्तकः  कीनाशो धनदो
विमाननिरतः पाशी जलानां पतिः ।
6064@2    ईशः कामहरश्चलो यदनिलो यन्नैरृतो राक्षसस् तन् नान्योऽवनिलोकपाल
भवतः कश्चित् समः स्याद् गुणैः ॥ ६०६४॥

6065@1   इन्द्रो यमोऽसि वरुणोऽसि हुताशनोऽसि  ब्रह्मा हरो हरिरसीत्यसकृद्
यदुक्तिः ।
6065@2    भूपालमौलिमणिरञ्जितपादपीठ  तस्यानृतस्य फलमिन्धनमुद्वहामि
॥ ६०६५॥

6066@1   इभकुम्भतुङ्गकठिनेतरेतर-  स्तनभारदूरविनिवारितोदराः ।
6066@2    परिफुल्लगण्डफलकाः परस्परं  परिरेभिरे कुकुरकौरवस्त्रियः ॥ ६०६६॥

6067@1   इभ्या यदि नृपद्वारे संमन्यन्ते किमद्भुतम् ।
6067@2    इदानीं विबुधद्वारे तेषामेव पुरस्क्रिया ॥ ६०६७॥

6068@1   इमं कनकवर्णाभं भूषणैः समलंकृतम् ।
6068@2    गृध्रवाक्यात् कथं पुत्रं त्यजध्वं पितृपिण्डदम् ॥ ६०६८॥

6069@1   इमं तिलसुमायितं युवतिनासिकासम्पुटं  विभाव्य सुमनोजनो मनसि
मोदमापद्यते ।
6069@2    सखे भुजगमुत्फणं सविषफूत्कृताहंकृतं  विभावय न तत्स्पृहां
कुरु जहीहि तद्दृश्यताम् ॥ ६०६९॥

6070@1   इमं परित्यज्य परं रणादरिः  स्वमेव भग्नः शरणं बुधाविशत् ।
6070@2    न वेत्ति यत् त्रातुमितः कृतस्मयो  न दुर्गया शैलभुवापि शक्यते ॥ ६०७०॥

6071@1   इमं लोकं मातृभक्त्या पितृभक्त्या तु मध्यमम् ।
6071@2    गुरुशुश्रूषया त्वेव ब्रह्मलोकं समश्नुते ॥ ६०७१॥

6072@1   इमां च विन्द्यादनुरक्तचेष्टां  प्रियाणि वक्ति स्वधनं ददाति ।
6072@2    विलोक्य संहृष्यति वीतरोषा  प्रमार्ष्टि दोषान् गुणकीर्तनेन ॥ ६०७२॥

6073@1   इमां परीप्सुर्दुर्जाते पराभिभवकातराम् ।
6073@2    भर्तृप्रियः प्रियैर्भर्तुरानृण्यमसुभिर्गतः ॥ ६०७३॥

6074@1   इमां विधातुं भुजवल्लिमुज्ज्वलां  गृहीतसारं विधिना नतभ्रुवः ।
6074@2    कठोरभावप्रियमेव केवलं  मृणालमन्तस्तरलं कुतोऽन्यथा ॥ ६०७४॥

6075@1   इमां सागरपर्यन्तां हिमवद्विन्ध्यकुण्डलाम् ।
6075@2    महीमेकातपत्राङ्कां राजसिंहः प्रशास्तु नः ॥ ६०७५॥

6076@1   इमानि प्रायशस्तानि वेश्यास्वेवं प्रदापयेत् ।
6076@2    सा मुञ्चत्यचिरात् सर्वम् उपभोगं तदात्मनः ॥ ६०७६॥

6077@1   इमा यदि भवन्ति नो गलितयौवना नीरुचस् तदा कमललोचनास्तरुणमानिनीर्मा
मुचत् ।
6077@2    विलासमदविभ्रमान् भ्रमति लुण्ठयत्री जरा  यतो भुवि वधुस्ततो भवति
निःस्पृहस्तन्मुखे ॥ ६०७७॥

6078@1   इमा रूपस्थानस्वजनतनयद्रव्यवनिता-
सुतालक्ष्मीकीर्तिद्युतिरतिमतिप्रीतिधृतयः ।
6078@2    मदान्धस्त्रीनेत्रप्रकृतिचपलाः सर्वभविनाम्  अहो कष्टं मर्त्यस्तदपि
विषयान् सेवितुमनाः ॥ ६०७८॥

6079@1   इमास्ताः कस्तूरीप्रखरखुरटङ्कक्षततटास् तटिन्योऽरण्यानीमनु
कमलिनीच्छन्नसलिलाः ।
6079@2    जले यासां हंसा बिसकिसलयग्रासरसिकाः  सलीलं लीयन्ते
युवतिगतिविद्यैकगुरवः ॥ ६०७९॥

6080@1   इमास्ता विन्ध्याद्रेः शुकहरितवंशीवनघना  भुवः
क्रीडालोलद्विरददशनाभुग्नतरवः ।
6080@2    लताकुञ्जे यासामुपनदि रतक्लान्तशबरी-  कपोलस्वेदाम्भःकणचयनुदो
वान्ति मरुतः ॥ ६०८०॥

6081@1   इमा हिन्दोलासु भ्रमितमहसः कुङ्कुमरुचा
त्रपारूपाकारास्तरलतरहाराश्चलदृशः ।
6081@2    उदञ्चत्काञ्चीनां बहलतरघोषैर्मनसिज-  त्रिलोकीसम्राजो दधति
जयघण्टालिनिनदम् ॥ ६०८१॥

6082@1   इमे तारुण्यश्रीनवपरिमलाः प्रौढसुरत-  प्रतापप्रारम्भाः
स्मरविजयदानप्रतिभुवः ।
6082@2    चिरं चेतश्चौरा अभिनवविकारैकगुरवो  विलासव्यापाराः किमपि विजयन्ते
मृगदृशाम् ॥ ६०८२॥

6083@1   इमे पद्मे नाम्भः पुलिनतटमेतन् न तटिनी  खमेतन् न व्याप्तिः
स्तबकयुगमेतन् न लतिका ।
6083@2    प्रवालोऽयं नाब्धिः शिशिरकिरणोऽयं न रजनी  घनोऽयं न प्रावृट्
शिव शिव विधेः शिल्परचना ॥ ६०८३॥

6084@1   इमे मम धनाङ्गजस्वजनवल्लभादेहजा-  सुहृज्जनकमातुलप्रभृतयो
भृशं वल्लभाः ।
6084@2    मुधेति हतचेतनो भववने चिरं खिद्यते  यतो भवति कस्य को जगति
वालुकामुष्टिवत् ॥ ६०८४॥

6085@1   इमे हि दैन्येन निमीलितेक्षणा  मुहुः स्खलन्तो विवशास्तुरङ्गमाः ।
6085@2    गजाश्च सप्तच्छददानगन्धिनो  निवेदयन्तीव रणे निवर्तनम् ॥ ६०८५॥

6086@1   इमौ रम्भास्तम्भौ द्विरदपतिकुम्भद्वयमिदं  तदेतल्लीलाब्जं
शरदमृतरश्मिः स्फुटमयम् ।
6086@2    किमङ्गे तन्वङ्ग्याः कलयति जगत् कान्तमधिकं  यदेतस्यां शश्वत्
परवशमिवोन्मत्तमिव च ॥ ६०८६॥

6087@1   इयं कलाविलासिनी कलावती समीपगा  धृतारविन्दलोचना मनोजशोकमोचना ।
6087@2    नवीननीरदच्छटासमानकेशभूषिता  न कस्यचिज्जनस्य
चित्तवृत्तितापखण्डिता ॥ ६०८७॥

6088@1   इयं कियच्चारुकुचेति पश्यते  पयःप्रदाया हृदयं समावृतम् ।
6088@2    ध्रुवं मनोज्ञा व्यतरद्यदुत्तरं  मिषेण भृङ्गारधृतेः करद्वयी
॥ ६०८८॥

6089@1   इयं गेहे लक्ष्मीरियममृतवर्तिर्नयनयोर् असावस्याः स्पर्शो वपुषि
बहुलश्चन्दनरसः ।
6089@2    अयं बाहुः कण्ठे शिशिरमसृणो मौक्तिकसरः  किमस्या न प्रेयो यदि
परमसह्यस्तु विरहः ॥ ६०८९॥

6090@1   इयं गौरुद्दामा तव निबिडबन्धापि हि कथं  न वैदर्भादन्यत् स्पृशति
सुलभत्वेऽपि हि कथम् ।
6090@2    अवन्ध्या च ख्याता भुवि कथमगम्या कविवृषैः  कथं वा पीयूषं
स्रवति बहु दुग्धापि बहुभिः ॥ ६०९०॥

6091@1   इयं गौरेका नः क्वचिदपि न संयोजनविधाव् अमुष्याः पश्यामो
रसभरमुचं कांचिदपराम् ।
6091@2    गले बद्धा दध्मो यदि न धृतिरुद्दामविधृतौ  भयं गोचोरेभ्यस्तदिह
क उपायः प्रभवतु ॥ ६०९१॥

6092@1   इयं घटी मत्तगजेन्द्रगामिनी-  विचित्रसिंहासनसंस्थिता सदा ।
6092@2    अनेकरामाजनलालिता परं  विधेर्वशात् सैव सती प्रजार्थिनी ॥ ६०९२॥

6093@1   इयं चिद्रूपापि प्रकटजडरूपा भगवती  यदीयाम्भोबिन्दुर्वितरति हि
शंभोरपि पदम् ।
6093@2    पुनाना धुन्वाना निखिलमपि नानाविधमघं  जगत् कृत्स्नं
पायादनुदिनमपायात् सुरधुनी ॥ ६०९३॥

6094@1   इयं तावल्लीला यदधिरुरुहे वृद्धवृषभो  यदुन्नेहे रुण्डं यदिह
चितिभस्मापि लिलिपे ।
6094@2    अयं को व्यापारो यदतिलकि भाले हुतवहो  यदग्रैवि व्यालो यदकवलि
हालाहलमपि ॥ ६०९४॥

6095@1   इयं ते जननी प्राप्ता त्वदालोकनतत्परा ।
6095@2    स्नेहप्रस्नवनिर्भिन्नम् उद्वहन्ती स्तनद्वयम् ॥ ६०९५॥

6096@1   इयं त्रियामा शतयामधारिणी  सुधाकरादग्निरुदेति सर्वतः ।
6096@2    तनोति तापं मृदुचन्दनानिलो  विधौ विरुद्धे हि विपत् पदे पदे ॥ ६०९६॥

6097@1   इयं त्वभिन्नमर्यादैः स्वनुशिष्टैः कृतात्मभिः ।
6097@2    सर्वंसहैरुपायज्ञैरमूढैरेव धार्यते ॥ ६०९७॥

6098@1   इयं धत्ते धीरे मलयजसमीरे न च मुदं  न पद्मानां वृन्दे
ललितमकरन्देऽपि रमते ।
6098@2    न वा सा सानन्दा भवति नवकुन्दावलिकुले  तदेतस्या बाधाहरमपि
समाधानमिह किम् ॥ ६०९८॥

6099@1   इयं पल्ली भिल्लैरनुचितसमारम्भरसिकैः  समन्तादाकीर्णा
विषविषमबाणप्रणयिभिः ।
6099@2    तरोरस्य स्कन्धे गमय समयं कीर निभृतं  न वाणी कल्याणी तदिह
मुखमुद्रैव शरणम् ॥ ६०९९॥

6100@1   इयं प्रीतिर्वल्लीहृदयभुवि दैवात् समुदिता  तथा यत्नाद् रक्ष्या
प्रकृतिमृदुलापायबहुला ।
6100@2    यथा नैनां स्फीतां पिशुनजनदुर्वाक्यदहनो  दहत्यन्तः शोषं व्रजति
न पुनः सौहृदनिधेः ॥ ६१००॥

6101@1   इयं बाला नवोद्वाहा सत्यं श्रुत्वा व्यथां व्रजेत् ।
6101@2    कामं धीरस्वभावेयं स्त्रीस्वभावस्तु कातरः ॥ ६१०१॥

6102@1   इयं बाला मां प्रत्यनवरतमिन्दीवरदल-  प्रभाचौरं चक्षुः क्षिपति
किमभिप्रेतमनया ।
6102@2    गतो मोहोऽस्माकं स्मरसमरबाणव्यतिकर-  ज्वरज्वाला शान्ता तदपि न
वराकी विरमति ॥ ६१०२॥

6103@1   इयं बाला वल्ली मृदुकिसलयं तापविलयं  घनच्छायं शालं
नवमतिविशालं परिगता ।
6103@2    परंत्वस्याभ्यन्तर्गरललवभस्मीकृतवनं  भुजंगं प्रोत्तुङ्गं
कथमिव वराकी कलयतु ॥ ६१०३॥

6104@1   इयं भुजगिनीश्रिता लसदनेकपुष्पान्विता  द्विरेफततिसेविता
प्रमदखञ्जनालंकृता ।
6104@2    फलद्वयभरानता विलसिता नवैः पल्लवैर् विलोचनपथं गता भवति
कापि हैमी लता ॥ ६१०४॥

6105@1   इयं मयि प्रोषित एव संगता  हिमत्विषाभूत् कृतमण्डना सती ।
6105@2    इतीर्ष्ययेव द्रुतमच्छिनद् रुषा  विचित्रताराभरणानि भास्करः ॥ ६१०५॥

6106@1   इयं महेन्द्रप्रभृतीनधिश्रियश्  चतुर्दिगीशानवमत्य मानिनी ।
6106@2    अरूपहार्यं मदनस्य निग्रहात्  पिनाकपाणिं पतिमाप्तुमिच्छति ॥ ६१०६॥

6107@1   इयं मुखाम्भोरुहसंनिधाने  विलम्बिधम्मिल्लततिच्छलेन ।
6107@2    समागतां सादरमेव बाला  द्विरेफमालामुत वा दधाति ॥ ६१०७॥

6108@1   इयं यशांसि द्विषतः सुधारुचः  किमङ्कमेतद् द्विषतः किमाननम् ।
6108@2    यशोभिरस्याखिललोकधाविभिर् विभीषिता धावति तामसी मसी ॥ ६१०८॥

6109@1   इयं रङ्गप्रवेशेन कलानां चोपशिक्षया ।
6109@2    वञ्चनापण्डितत्वेन स्वरनैपुण्यमाश्रिता ॥ ६१०९॥

6110@1   इयं विलासद्रुमदोहदश्रीर् इयं सुधा यौवनदुग्धसिन्धोः ।
6110@2    लावण्यमाणिक्यरुचिच्छटेयम्  इयं मनःकार्मणचूर्णमुष्टिः ॥ ६११०॥

6111@1   इयं व्याधायते बाला भ्रूरस्याः कार्मुकायते ।
6111@2    कटाक्षाश्च शरायन्ते मनो मे हरिणायते ॥ ६१११॥

6112@1   इयं सम्ध्या दूरादहमुपगतो हन्त मलयात्  तदेकां त्वद्गेहे करुणवति
नेष्यामि रजनीम् ।
6112@2    समीरेणैवोक्ता नवकुसुमिता चूतलतिका  धुनाना मुर्द्धानं नहि नहि
नहीत्येव कुरुते ॥ ६११२॥

6113@1   इयं सा कालिन्दी कुवलयदलस्निग्धमधुरा
मदान्धव्याकूजत्तरुणजलरंकुप्रणयिनी ।
6113@2    पुरा यस्यास्तीरे सरभससतृष्णं मुरभिदो  गताः प्रायो
गोपीनिधुवनविनोदेन दिवसाः ॥ ६११३॥

6114@1   इयं सा लोलाक्षी त्रिभुवनललामैकवसतिः  स चायं दुष्टात्मा
स्वसुरपकृतं येन मम तत् ।
6114@2    इतस्तीव्रः कामो गुरुरयमितः क्रोधदहनः  कृतो वेषश्चायं कथमिदमिति
भ्राम्यति मनः ॥ ६११४॥

6115@1   इयं सुनयना दासीकृततामरसश्रिया ।
6115@2    आननेनाकलङ्केन जयन्तीन्दुं कलङ्कितम् ॥ ६११५॥

6116@1   इयं सुरतरङ्गिणी न पुनरत्र नौसंगमो  भवेत् तरणिमज्जनं पथिक
नैव पान्थागमः ।
6116@2    निधाय हृदये सदा विपुलचारुकुम्भद्वयं  सखे घनघनागमे
घनरसस्य पारं व्रज ॥ ६११६॥

6117@1   इयं सुस्तनी मस्तकन्यस्तकुम्भा  कुसुम्भारुणं चारु वासो वसाना ।
6117@2    समस्तस्य लोकस्य चेतःप्रवृत्तिं  गृहीत्वा घटे न्यस्य यातीव भाति
॥ ६११७॥

6118@1   इयं सृष्टा चञ्चत्कनकलतिका पङ्कजभुवा  निषिक्ता
लावण्यामृतरसभरेणानुदिवसम् ।
6118@2    अकस्माद् रोमालीमधुपपटलीह स्फुरति यत्  ततः शङ्के
पुष्पोद्गमसमयमायातमधुना ॥ ६११८॥

6119@1   इयं स्वर्गाधिनाथस्य लक्ष्मीः किं यक्षकन्यका ।
6119@2    अथवा विपिनस्यैव देवता किमु पार्वति ॥ ६११९॥

6120@1   इयं हि निद्रा नयनावलम्बिनी  ललाटदेशादुपसर्पतीव माम् ।
6120@2    अदृश्यरूपा चपला जरेव या  मनुष्यसत्त्वं परिभूय वर्धते ॥ ६१२०॥

6121@1   इयं हि योनिः प्रथमा यां प्राप्य जगतीपते ।
6121@2    आत्मा वै शक्यते त्रातुं कर्मभिः शुभलक्षणैः ॥ ६१२१॥

6122@1   इयं हि लोकव्यतिरेकवर्तिनी  स्वभावतः पार्थिवता समुद्धता ।
6122@2    बलात् तदेनां विनयेन योजयेन्  नयस्य सिद्धौ विनयः पुरःसरः ॥ ६१२२॥

6123@1   इयता वयसा न साधितं यत्  परतः किं नु करिष्यतीति वेधाः ।
6123@2    तिलतण्डुलितास्य रोमरेखा-  च्छलतः कज्जलचूर्णमालिलिम्प ॥ ६१२३॥

6123@1   इयतीं सुभगावस्थां  गतोऽसि यस्याः कृते स्मरातङ्कात् ।
6123@2    मूर्च्छां हरामि सा तव  गतपुण्या नयनसलिलेन ॥ ६१२३॥

6124@1   इयती जगती कियती भविता  नमिताननतामिति याति हयः ।
6124@2    वियदङ्गणरिङ्गणरङ्गविधौ  परिनर्तितुमुत्क्रमतीव नभः ॥ ६१२४॥

6125@1   इयत् पृथ्वीमात्रं तदनु च नभोमण्डलमिय-  दियान् पातालान्तो जलमपि
पृथिव्यामियदिति ।
6125@2    इति ज्ञात्वा कूपे विदितविषयो नायमपरः  परं मुग्धो भेकः प्रबलतररावं
प्रकुरुते ॥ ६१२५॥

6126@1   इयत्यप्येतस्मिन् निरवधिमहत्यध्वनि गुणास् त एवामी द्वित्रा जरठजरठा
यान्ति गणनाम् ।
6126@2    अहो ग्राम्यो लोकः स न परममीभिः कृतधृतिः  स्मयस्तब्धो यावत्
कलयति समग्रं तृणमिदम् ॥ ६१२६॥

6127@1   इयत्यां सम्पत्तावपि च सलिलानां त्वमधुना  न तृष्णामार्तानां हरसि
यदि कासार सहसा ।
6127@2    निदाघे चण्डांशौ किरति परितोऽङ्गारनिकरान्  कृशीभूतः केषामहह
परिहर्तासि खलु ताम् ॥ ६१२७॥

6128@1   इयत्यामपि सामग्र्यां सुकृतं न कृतं त्वया ।
6128@2    इतीव कुपितो दन्तान् अन्तकः पातयत्यलम् ॥ ६१२८॥

6129@1   इयत्येतस्मिन् वा निरवधिचमत्कृत्यतिशयो  वराहो वा राहुः प्रभवति
चमत्कारविषयः ।
6129@2    महीमेको मग्नां यदयमवहद् दन्तशललैः  शिरःशेषः शत्रुं निगिलति
परं संत्यजति च ॥ ६१२९॥

6130@1   इयमत्र कयापि दिशा  नीतिदृशां दर्शिता पदवी ।
6130@2    चाणक्याद्यभिधानाज् ज्ञेयनिधानादथान्यदुन्नेयम् ॥ ६१३०॥

3131@1   इयमत्र सतामलौकिकी  महती कापि कठोरचित्तता ।
3131@2    उपकृत्य भवन्ति दूरतः  परतः प्रत्युपकारभीरवः ॥ ३१३१॥

6132@1   इयमप्रतिबोधशायिनीं  रशना त्वां प्रथमा रहःसखी ।
6132@2    गतिविभ्रमसादनीरवा  न शुचा नानुमृतेव लक्ष्यते ॥ ६१३२॥

6133@1   इयमवयवैः पाण्डुक्षामैरलंकृतमण्डना  कलितकुसुमा बालेवान्तर्लता
परिशोषिणी ।
6133@2    वहति च वरारोहा रम्यां विवाहमहोत्सव-  श्रियमुदयिनीमुद्गाढां च
व्यनक्ति मनोरुजम् ॥ ६१३३॥

6134@1   इयमसौ तरलायतलोचना  गुरुसमुन्नतपीनपयोधरा ।
6134@2    पृथुनितम्बभरालसगामिनी  प्रियतमा मम जीवितहारिणी ॥ ६१३४॥

6135@1   इयमानन्दलतिका न ग्रीवा हरिणीदृशः ।
6135@2    यतोऽस्यां विलुठन्त्येते मुक्ताः शुद्धगुणान्तराः ॥ ६१३५॥

6136@1   इयमियं मयदानवनन्दिनी  त्रिदशनाथजितः प्रसवस्थली ।
6136@2    किमपरं दशकंधरगेहिनी  त्वयि करोति करद्वययोजनम् ॥ ६१३६॥

6137@1   इयमिष्टगुणाय रोचतां  रुचिरार्था भवतेऽपि भारती ।
6137@2    ननु वक्तृविशेषनिःस्पृहा  गुणगृह्या वचने विपश्चितः ॥ ६१३७॥

6138@1   इयमुदरदरी दुरन्तपूरा  यदि न भवेदभिमानभङ्गभूमिः ।
6138@2    क्षणमपि न सहे भवादृशानां  कुटिलकटाक्षनिरीक्षणं नृपाणाम्
॥ ६१३८॥

6139@1   इयमुद्गतिं हरन्ती  नेत्रनिकोचं च विदधती पुरतः ।
6139@2    न विजानीमः किं तव  वदति सपत्नीव दिननिद्रा ॥ ६१३९॥

6140@1   इयेष सा कर्तुमवन्ध्यरूपतां  समाधिमास्थाय तपोभिरात्मनः ।
6140@2    अवाप्यते वा कथमन्यथा द्वयं  तथाविधं प्रेम पतिश्च तादृशः
॥ ६१४०॥

6141@1   इलातलभराक्रान्तग्रीवं मा शेष वक्रय ।
6141@2    त्वयि दुःखिनि चैकस्मिञ् जीवलोकः सदा सुखी ॥ ६१४१॥

6142@1   इलिका भ्रमरीध्यानं ध्यायन्ती भ्रमरी भवेत् ।
6142@2    वीतरागपदं ध्यायन् वीतरागो भवेद् ध्रुवम् ॥ ६१४२॥

6143@1   इषुत्रयेणैव जगत्त्रयस्य  विनिर्जयात् पुष्पमयाशुगेन ।
6143@2    शेषा द्विबाणी सफलीकृतेयं  प्रियादृगम्भोजपदेऽभिषिच्य ॥ ६१४३॥

6144@1   इष्टं ददाति गृह्णाति कार्यमाख्याति पृच्छति ।
6144@2    भुङ्क्ते भोजयते चैव षड्विधं मित्रलक्षणम् ॥ ६१४४॥

6145@1   इष्टकचिते समन्तात्  पुरुषनिखातेऽवटे तरुर्जातः ।
6145@2    वामन एव हि धत्ते  फलकुसुमं सर्वकालमिति ॥ ६१४५॥

6146@1   इष्टां भार्यां प्रियं मित्रं पुत्रं चापि कनीयसम् ।
6146@2    रिक्तपाणिर्न पश्येत तथा नैमित्तिकं प्रभुम् ॥ ६१४६॥

6147@1   इष्टानि चाप्यपत्यानि द्रव्याणि सुहृदः प्रियाः ।
6147@2    आपद्धर्मविमोक्षाय भार्या चापि सतां मतम् ॥ ६१४७॥

6148@1   इष्टान् भोगान् हि वो देवा दास्यन्ते यज्ञभाविताः ।
6148@2    तैर्दत्तानप्रदायैभ्यो यो भुङ्क्ते स्तेन एव सः ॥ ६१४८॥

6149@1   इष्टापूर्तानि कलयेत् जगत्ख्यातो वसेद् दिवि ।
6149@2    अकूपारोक्तवृत्तोऽगाद् इन्द्रद्युम्नो दिवं पुनः ॥ ६१४९॥

6150@1   इष्टा बालकचेष्टा  यौवनदर्पोऽथ वृद्धवैराग्यम् ।
6150@2    सापि गता सोऽपि गतस् तदपि गतं स्वप्नमायेयम् ॥ ६१५०॥

6151@1   इष्टा मखा द्विजवराश्च मयि प्रसन्नाः  प्रज्ञापिता भयरसं समदा
नरेन्द्राः ।
6151@2    एवंविधस्य च न मेऽस्ति मनःप्रहर्षः  कन्यापितुर्हि सततं बहु
चिन्तनीयम् ॥ ६१५१॥

6152@1   इष्टेषु विसृजत्यर्थान् कुबेर इव कामदः ।
6152@2    नमस्येयुश्च तं भक्त्या शिष्या इव गुरुं सदा ॥ ६१५२॥

6153@1   इष्टो वा बहुसुकृतोपलालितो वा  श्लिष्टो वा व्यसनशताभिरक्षितो वा ।
6153@2    दौःशील्याज्जनयति नैव जात्वसाधुर् विस्रम्भं भुजग इवाङ्कमध्यसुप्तः
॥ ६१५३॥

6154@1   इष्ट्वा संग्रामयज्ञेन नानाप्रहरणाम्भसा ।
6154@2    अस्मिन्नवभृथे स्नातः कथं पत्न्या मया विना ॥ ६१५४॥

6155@1   इह कपटकुतुकतरलित-  दृशि विश्वासं कुरङ्ग किं कुरुषे ।
6155@2    तव रभसतरलितेयं  व्याधवधूर्वालधौ वलते ॥ ६१५५॥

6156@1   इह किं कुरङ्गशावक  केदारे कलममञ्जरीं त्यजसि ।
6156@2    तृणबाणस्तृणधन्वा  तृणघटितः कपटपुरुषोऽयम् ॥ ६१५६॥

6157@1   इह किं प्रतिस्फुरति मे तवाग्रतो  नयशास्त्रनीरनिधिपारदृश्वनः ।
6157@2    अवलीढविश्वतमसः पुरो रवेर् नहि जातु दीपकशिखा प्रकाशते ॥ ६१५७॥

6158@1   इह खलु विषमः पुरा कृतानां  विलसति जन्तुषु कर्मणां विपाकः ।
6158@2    हरशिरसि शिरांसि यानि रेजुः  शिव शिव तानि लुठन्ति गृध्रपादैः
॥ ६१५८॥

6159@1   इह गमिष्यति वैद्यमतिः श्रमं  प्रथममेव पुरस्तु महासुखम् ।
6159@2    प्रियतमस्य मृगाक्षि समागमे  नवकरग्रहणा गृहिणी यथा ॥ ६१५९॥

6160@1   इह गुरुजलभारपूर्णगर्भाः  प्रदरदरीभ्रमभूरिभीमवेगाः ।
6160@2    तटकटकनियुध्यमानवेणी-  द्विगुणमहारवभैरवास्तटिन्यः ॥ ६१६०॥

6161@1   इह चत्वारि दानानि प्रोक्तानि परमर्षिभिः ।
6161@2    विचार्य नानाशास्त्राणि शर्मणेऽत्र परत्र च ॥ ६१६१॥

6162@1   भीतेभ्यश्चाभयं देयं व्याधितेभ्यस्तथौषधम् ।
6162@2    देया विद्यार्थिनां विद्या देयमन्नं क्षुधातुरे ॥ ६१६२॥

6163@1   इह चैव स्त्रियो धन्याः शीलस्य परिरक्षणात् ।
6163@2    शीलभङ्गे च नारीणां यमलोकः सुदारुणः ॥ ६१६३॥

6164@1   शीलं रक्ष्यं सदा स्त्रीभिर्दुष्टसंगविवर्जनात् ।
6164@2    शीलेन हि परः स्वर्गः स्त्रीणां वैश्य न संशयः ॥ ६१६४॥

6165@1   इह जगति जनस्य कस्य चित्ते  न वसति सौख्यविधानमुख्यवार्ता ।
6165@2    खलु भवति तदेव तस्य सर्वं  भुवनपतिस्तु यदीश्वरः करोति ॥ ६१६५॥

6166@1   इह जगति रतीशप्रक्रियाकौशलिन्यः  कति कति न निशीथे सुभ्रुवः
संचरन्ति ।
6166@2    मम तु विधिहताया जायमानस्मितायाः  सहचरि परिपन्थी हन्त दन्तांशुरेव
॥ ६१६६॥

6167@1   इह तव देव निपतता  करकमलकुशोदकेन जायन्ते ।
6167@2    तत्तद्दूरदरिद्र-  द्वारि द्विपदानवारिभिः सरितः ॥ ६१६७॥

6168@1   इह तुरगशतैः प्रयान्तु मूर्खा  धनरहिता विबुधाः प्रयान्तु पद्भ्याम् ।
6168@2    गिरिशिखरगतापि काकपङ्क्तिः  पुलिनगतैर्न समत्वमेति हंसैः ॥ ६१६८॥

6169@1   इह दुःखं नृपादिभ्यः परत्र नरकादितः ।
6169@2    प्राप्नोति स्तेयतस्तेन स्तेयं त्याज्यं सदा बुधैः ॥ ६१६९॥

6170@1   इह दुःखं लयः प्रोक्तो दुःखं हर्तुं लयः क्षमः ।
6170@2    दुःखे शुभे लयो दुःखं दुःखं किं तस्य कथ्यते ॥ ६१७०॥

6172@1   इह धर्मार्थकामानाम् अवाप्तिफलमिष्यते ।
6172@2    तत्रार्थः सह कामेन निरीक्ष्यो धर्मचक्षुषा ॥ ६१७२॥

6172-3 परित्यज्य हि यो धर्मम् अर्थमर्थाय पश्यति ।
6172-4 कामं वा कामलाभाय न स बुद्धेषु बुद्धिमान् ॥

6173@1   इह नगरे प्रतिरथ्यं  भुजंगसंबाधरुचिरसंचारे ।
6173@2    सुन्दरि मम मतमेतन्  नकुलप्रतिपालनं श्रेयः ॥ ६१७३॥

6174@1   इह निचुलनिकुञ्जे मध्यमध्येऽस्य रन्तुर् विजनमजनि शय्या कस्य
बालप्रवालैः ।
6174@2    इति कथयति वृन्दे योषितां पान्तु युष्मान्  स्मितशबलितराधामाधवालोकितानि
॥ ६१७४॥

6175@1   इह निचुलनिकुञ्जे वंशसंभारभाजि  स्वपिमि यदि मुहूर्तं पश्यसि
क्षेत्रमेतत् ।
6175@2    इति पथिकमकस्मान् मार्ग एवोपविष्टं  वदति तरुणकान्तं गोपिका
साङ्गभङ्गम् ॥ ६१७५॥

6176@1   इह निभृतनिपातमूकपादं  वलयितकार्मुकवल्लयः किराताः ।
6176@2    भवदलसविलोकनानभिज्ञा  मृगगृहिणि प्रहरन्ति गच्छ दूरम् ॥ ६१७६॥

6177@1   इह निवसति मेरुः शेखरो भूधराणाम्  इह हि निहितभाराः सागराः सप्त
चैव ।
6177@2    इदमतुलमनन्तं भूतलं भूरिभूतोद्-  भवधरणसमर्थं
स्थानमस्मद्विधानाम् ॥ ६१७७॥

6178@1   इह निशि निबिडनिरन्तर-  कुचकुम्भद्वितयदत्तहृदयभरा ।
6178@2    रमणगुणकृष्यमाणा  संतरति तमस्तरङ्गिणीं कापि ॥ ६१७८॥

6179@1   इह परिचिता जात्यन्धानामियं न तवोन्नतिर् गुणपरिचये चक्षुष्मन्तो
त्वयातिविडम्बिताः ।
6179@2    कृपणवणिजामल्पीकर्तुं गुणांस्तव केवलं  मरकत मृषा दोषोद्गारः
करिष्यति दुर्यशः ॥ ६१७९॥

6180@1   इह परिमलो यत्र व्यक्तो न तत्र मधुश्रियो  मधु समधिकं यस्मिंस्तस्मिन्
न गन्धसमृद्धयः ।
6180@2    इति मरुवकं निन्दन् कुन्दादपेतकुतूहलः  कमलमधिकं स्मारं स्मारं
विषीदति षट्पदः ॥ ६१८०॥

6181@1   इह पुरोऽनिलकम्पितविग्रहा  मिलति का न वनस्पतिना लता ।
6181@2    स्मरसि किं सखि कान्तरतोत्सवं  न हि घनागमरीतिरुदाहृता ॥ ६१८१॥

6182@1   इह बहलितमिन्दोर्दीधितीनां प्रभाभिर् मदविकलचकोरीचञ्चुमुद्राङ्किताभिः
।
6182@2    रतिभरपरिखेदस्रस्तरार्थं वधूनां
करकिसलयलीलाभञ्जनव्यञ्जिकाभिः ॥ ६१८२॥

6183@1   इह भुवि कलयति लघुरपि  महतां सङ्गेन कमपि महिमानम् ।
6183@2    लङ्घयति चन्द्रलीनो  नभस्तलं हेलया हरिणः ॥ ६१८३॥

6184@1   इह भोगं यशः प्रीतिं सभासु बहुमान्यताम् ।
6184@2    दद्यात् परत्र सुगतिं विद्याधनमनुत्तमम् ॥ ६१८४॥

6185@1   इह मधुपवधूनां पीतमल्लीमधूनां  विलसति कमनीयः काकलीसम्प्रदायः ।
6185@2    इह नटति सलीलं मञ्जरी वञ्जुलस्य  प्रतिपदमुपदिष्टा दक्षिणेनानिलेन
॥ ६१८५॥

6186@1   इह महिषविषाणव्यस्तपाषाणपीठ-  स्खलनसुलभरोहिद्गर्भिणीभ्रूणहत्याः
।
6186@2    कुहरविहरमाणप्रौढभल्लूकहिक्का-  चयचकितकिरातस्रस्तशस्त्रा
वनान्ताः ॥ ६१८६॥

6187@1   इह मुहुर्मुदितैः कलभै रवः  प्रतिदिशं क्रियते कलभैरवः ।
6187@2    स्फुरति चानुवनं चमरीचयः  कनकरत्नभुवां च मरीचयः ॥ ६१८७॥

6188@1   इह यत् क्रियते कर्म तत् परत्रोपभुजुयते ।
6188@2    सिक्तमूलस्य वृक्षस्य फलं शाखासु दृश्यते ॥ ६१८८॥

6189@1   इह यत् क्रियते कर्म फलं तत्रैव भुज्यते ।
6189@2    कर्मभूमिरियं राजन् फलभूमिश्च सा स्मृता ॥ ६१८९॥

6190@1   इह यादववंशकृष्णवर्त्मा-  नुगतिः साङ्गतया मयान्वभावि ।
6190@2    अधुना तदवाप्तिचेतसे मे  मधुराकामधुरापि रोचते किम् ॥ ६१९०॥

6191@1   इह रूपमात्रसारे  चित्रकृते कमलकह्लारे ।
6191@2    न रसो नापि च गन्धो  मधुकर बन्धो मुधा भ्रमसि ॥ ६१९१॥

6192@1   इह रे बहला लासे बाला राहुमलीमसा ।
6192@2    सालका रसलीला सा तुङ्गालालि कलारत ॥ ६१९२॥

6193@1   इहलोके च पितृभिर्या स्त्री यस्य महामते ।
6193@2    अद्भिर्दत्ता स्वर्धर्मेण प्रेत्यभावेऽपि तस्य सा ॥ ६१९३॥

6194@1   इह लोके हि धनिनः परोऽपि स्वजनायते ।
6194@2    स्वजनस्तु दरिद्राणां जीवतामेव नश्यति ॥ ६१९४॥

6195@1   इह लोके हि धनिनां परोऽपि स्वजनायते ।
6195@2    स्वजनोऽपि दरिद्राणां तत्क्षणाद् दुर्जनायते ॥ ६१९५॥

6196@1   इह लोको हतो न् णां दारिद्र्येण यथा नृप ।
6196@2    मनुष्याणां तथा जन्म माघस्नानं विना हतम् ॥ ६१९६॥

6197@1   इह वटवृक्षे यक्षः  प्रतिवसति दिवापि यत्र भयशङ्का ।
6197@2    तस्मिन्नभिनववध्वा  नीता वीतोदयाः क्षणदाः ॥ ६१९७॥

6198@1   इह वत्सान् समचारयद्  इह नः स्वामी जगौ वंशीम् ।
6198@2    इति सास्रं गदतो मे  यमुनातीरे दिनं यायात् ॥ ६१९८॥

6199@1   इह वहति बहुमहोदधि-  विभूषणा मानगर्वमियमुर्वी ।
6199@2    देवस्य कमठमूर्तेर् न पृष्ठमपि निखिलमाप्नोति ॥ ६१९९॥

6200@1   इह वा तारयेद् दुर्गाद् उत वा प्रेत्य तारयेत् ।
6200@2    सर्वथा तारयेत् पुत्रः पुत्र इत्युच्यते बुधैः ॥ ६२००॥

6201@1   इह विकसदशोकास्तोकपुष्पोपकारैर् अयमतिशयरक्तः सक्तसुस्निग्धभावः ।
6201@2    त्रिभुवनजयसज्जः प्राज्यसा म्राज्यभाजः  प्रथयति पृथुमैत्रीं
पुष्पचापस्य चैत्रः ॥ ६२०१॥

6202@1   इह विचरन्ति किरातास् त्वादृक्स्वच्छन्दतानिहन्तारः ।
6202@2    तदमीषां गानादौ  मा धाः श्रवणे कुरङ्गशाव त्वम् ॥ ६२०२॥

6203@1   इह विजयिनि वंशे कीर्तिधाराकलाप-  स्नपितसकललोकः
श्रीयशोविग्रहोऽभूत् ।
6203@2    जलघट इव युद्धोत्तालभूपालदर्प-  ज्वलनशमनलीलाकोविदः कोऽपि
वीरः ॥ ६२०३॥

6204@1   इह विधिविषमः पुराकृतानां  भवति हि जन्तुषु कर्मणां विपाकः ।
6204@2    क्व जनकतनया क्व रामरामा  क्व च दशकन्धरमन्दिरे निवासः ॥ ६२०४॥

6205@1   इह विरचयन् साध्वीं शिष्यः क्रियां न निवार्यते  त्यजति तु यदा मार्गं
मोहात् तदा गुरुरङ्कुशः ।
6205@2    विनयरुचयस्तस्मात् सन्तः सदैव निरङ्कुशाः  परतरमतः स्वातन्त्र्येभ्यो
वयं हि पराङ्मुखाः ॥ ६२०५॥

6206@1   इह विश्वम्भरापीडे चन्दनं कस्य न प्रियम् ।
6206@2    अनुस्वारं विलिप्यापि ओकारस्य प्रयोजनात् ॥ ६२०६॥

6207@1   इह वैकस्य नामुत्र अमुत्रैकस्य नो इह ।
6207@2    इह चामुत्र वैकस्य नामुत्रैकस्य नो इह ॥ ६२०७॥

6208@1   इह व्याधव्यूहः पटुघटितयन्त्रप्रहरणो  मृगेन्द्राणां वल्गत्
प्रखरनखराणां कुलमिह ।
6208@2    इहालङ्घ्यः शैलो बहलतरपङ्का सरिदिह  प्रदीप्तोऽग्निर्मध्येवनमहह
कष्टं करिपतेः ॥ ६२०८॥

6209@1   इह शय्यागतेनापि बन्धुमध्यस्थितेन वा ।
6209@2    मयैवैकेन सोढव्या मर्मच्छेदादिवेदना ॥ ६२०९॥

6210@1   इह शिखरकरालक्षोणिभिद्गण्डशैल-  स्खलनदलनगर्जत्फेनिलो
बुद्बुदौघः ।
6210@2    पवनधृतशिरीषश्रेणिरेणुप्रणाली-  सुरभिसलिलदृप्ता द्वीपवत्यो
वहन्ति ॥ ६२१०॥

6211@1   इह शिष्टानुशिष्टानां शिष्टानामपि सर्वथा ।
6211@2    वाचामेव प्रसादेन लोकयात्रा प्रवर्तते ॥ ६२११॥

6212@1   इह संतमसे घनागमे  सुखितं भानवमैन्दवं वपुः ।
6212@2    तडिदुज्ज्वलदीपलेखया  हरितोऽमूः परितो विचिन्वति ॥ ६२१२॥

6213@1   इह समदशकुन्ताक्रान्तवानीरवीरुत्-  प्रसवसुरभिशीतस्वच्छतोया
वहन्ति ।
6213@2    फलभरपरिणामश्यामजम्बूनिकुञ्ज-  स्खलनमुखरभूरिस्रोतसो
निर्झरिण्यः ॥ ६२१३॥

6214@1   इह सरसि सलीलं चारुपत्रे विधुन्वन्
दरतरलिततिर्यक्चञ्चुकण्डूयिताङ्गः ।
6214@2    अनुसरति सरागः प्रेयसीमग्रयाताम्  अनुपदसमुदञ्चत्कण्ठनालो मरालः
॥ ६२१४॥

6215@1   इह सरसि सहर्षं मञ्जुगुञ्जाभिरामं  मधुकर कुरु केलिं
सार्धमम्भोजिनीभिः ।
6215@2    अनुपममकरन्दामोददत्तप्रमोदा  त्यजति बत न निद्रां मालती यावदेषा
॥ ६२१५॥

6216@1   इह सर्वस्वफलिनः कुलपुत्रमहाद्रुमाः ।
6216@2    निष्फलत्वमलं यान्ति वेश्याविहगभक्षिताः ॥ ६२१६॥

6217@1   इह सामान्यानुगमं  समुपदिशन्तः स्थलेष्वनेकेषु ।
6217@2    लिङ्गपरामर्शपरा  नवीननैयायिका यान्ति ॥ ६२१७॥

6218@1   इह स्फुटं तिष्ठति नाथ कण्टकः  शनैः शनैः कर्ष नखाग्रलीलया ।
6218@2    इति च्छलात् काचिदलग्नकण्टकं  पदं तदुत्सङ्गतले न्यवेशयत्
॥ ६२१८॥

6219@1   इह हि नववसन्ते मञ्जरीपुञ्जरेणु-  च्छुरणधवलदेहा बद्धहेलं
सरन्ति ।
6219@2    तरलमलिसमूहा हारिहुंकारकण्ठा  बहुलपरिमलालीसुन्दरं सिन्दुवारम्
॥ ६२१९॥

6220@1   इह हि मधुरगीतं रूपमेतद् रसोऽयं  स्फुरति परिमलोऽसौ स्पर्श
एष स्तनानाम् ।
6220@2    इति हृतपरमार्थैरिद्रियैर्भ्राम्यमाणः  स्वहितकरणधूर्तैः
पञ्चभिर्वञ्चितोऽस्मि ॥ ६२२०॥

6221@1   इहानेके सत्यं वृषमहिषमेषाः सुतुरगा  गृहाणि क्षुद्राणां
कतिपयतृणैरेव सुखिनः ।
6221@2    गजानामास्थानं मदसलिलजम्बालितभुवां  तदेको विन्ध्याद्रेर्विपिनमथवा
भूपसदनम् ॥ ६२२१॥

6222@1   इहानेके सन्तः सततमुपकारिण्युपकृतिं  कृतज्ञाः कुर्वन्तो जगति
निवसन्तोऽपि सुधियः ।
6222@2    कियन्तस्ते सन्तः सुकृतपरिपाकप्रणयिनो  विना स्वार्थं येषां भवति
परकृत्यव्यसनिता ॥ ६२२२॥

6223@1   इहाविशद्येन पथातिवक्रः  शास्त्रौघनिष्यन्दसुधाप्रवाहः ।
6223@2    सोऽस्याः श्रवःपत्रयुगे प्रणाली-  रेखेव धावत्यभिकर्णकूपम् ॥ ६२२३॥

6224@1   इहैकश्चूडालोऽभ्यजनि कलशाद् यस्य सकलैः  पिपासोरम्भोभिश्चुलुकमपि
नो भर्तुमशकः ।
6224@2    स्वमाहात्म्यश्लाघागुरुगहनगर्जाभिरमितः  कुषित्वा क्लिश्नासि
श्रुतिकुहरमब्धे किमिति नः ॥ ६२२४॥

6225@1   इहैव नरकव्याधेश्चिकित्सां न करोति यः ।
6225@2    गत्वा निरौषधस्थानं स रोगी किं करिष्यति ॥ ६२२५॥

6226@1   इहैव भुवने जातं सत्त्वसंस्थापनं क्षमम् ।
6226@2    गृह्यते किमपि स्वस्थैरन्यत् किमपि जिह्मगैः ॥ ६२२६॥

6227@1   इहोद्याने सम्प्रत्यहह परिशिष्टाः क्रमवशाद्  अमी वल्मीकास्ते
भुजगकुललीलावसतयः ।
6227@2    गतास्ते विस्तीर्णस्तबकभरसौरभ्यलहरी-  परीतव्योमानः प्रकृतिगुरवः
केऽपि तरवः ॥ ६२२७॥

6228@1   इहोपपत्तिर्मम केन कर्मणा  क्व वा प्रयातव्यमितो भवेदिति ।
6228@2    विचारणा यस्य न विद्यते स्मृतौ  कथं स धर्मप्रवणो भविष्यति
॥ ६२२८॥

6229@1   ईक्षणध्यानसंस्पर्शैर्मत्स्यकूर्मविहङ्गमाः ।
6229@2    पोषयन्ति स्वकान् पुत्रान् तद्वत् पण्डितवृत्तयः ॥ ६२२९॥

6230@1   ईक्षितोपदिशतीव नर्तितुं  तत्क्षणोदितमुदं मनोभुवम् ।
6230@2    कान्तदन्तपरिपीडिताधरा  पाणिधूननमियं वितन्वती ॥ ६२३०॥

6231@1   ईदृशं कारयेन् न्यासं येन श्रेयो भविष्यति ।
6231@2    अन्येऽपि दुष्टमन्त्रेण न हिंसन्ति कदाचन ॥ ६२३१॥

6232@1   ईदृशं निगदति प्रिये दृशं  संमदात् कियदियं न्यमीलयत् ।
6232@2    प्रातरालपति कोकिले कलं  जागरादिव निशः कुमुद्वती ॥ ६२३२॥

6233@1   ईदृशं व्यसनं प्राप्तं भ्रातरं यः परित्यजेत् ।
6233@2    को नाम स भवेत् तस्य यमेष न परित्यजेत् ॥ ६२३३॥

6234@1   ईदृशस्य भवतः कथमेतल्  लाघवं मुहुरतीव रतेषु ।
6234@2    क्षिप्तमायतमदर्शयदुर्व्यां  काञ्चिदाम जघनस्य महत्त्वम् ॥ ६२३४॥

6235@1   ईदृशे व्यवहाराग्नौ मन्त्रिभिः परिपातिताः ।
6235@2    स्थाने खलु महीपाला गच्छन्ति कृपणां दशाम् ॥ ६२३५॥

6236@1   ईदृशैः श्वेतकाकीयै राज्ञः शासनदूषकैः ।
6236@2    अपापानां सहस्राणि हन्यन्ते च हतानि च ॥ ६२३६॥

6237@1   ईप्सितं मनसः सर्वं कस्य सम्पद्यते सुखम् ।
6237@2    दैवायत्तं यतः सर्वं तस्मात् संतोषमाश्रयेत् ॥ ६२३७॥

6238@1   ईर्ष्यया रक्षतो नारीर्धिक् कुलस्थितिदाम्भिकान् ।
6238@2    स्मरान्धत्वाविशेषेऽपि तथा नरमरक्षतः ॥ ६२३८॥

6239@1   ईर्ष्ययैव समुद्विग्नाः पुरुषाद् दुष्टचेतसः ।
6239@2    अतिसक्ताः पलायन्ते श्रीधृतिस्मृतिकीर्तयः ॥ ६२३९॥

6240@1   ईर्ष्या कलहमूलं स्यात् क्षमा मूलं हि सम्पदाम् ।
6240@2    ईर्ष्यादोषाद् विप्रशापम् अवाप जनमेजयः ॥ ६२४०॥

6241@1   ईर्ष्या कुलस्त्रीषु न नायकस्य  निःशङ्ककेलिर्न पराङ्गनासु ।
6241@2    वेश्यासु चैतद् द्वितयं प्ररूढं  सर्वस्वमेतास्तदहो स्मरस्य ॥ ६२४१॥

6242@1   ईर्ष्याद् हि कुप्यते वेश्या प्रसङ्गाच्च विरज्यते ।
6242@2    स्तब्धातिगमनाच्चापि दानादपि विलुप्यते ॥ ६२४२॥

6243@1   ईर्ष्याप्रस्फुरिताधरोष्ठरुचिरं वक्त्रं न मे दर्शितं  साधिक्षेपपदा
मनागपि गिरो न श्राविता मुग्धया ।
6243@2    मद्दोषैः सरसैः प्रतापितमनोवृत्त्यापि कोपोऽनया  काञ्च्या
गाढतरावबद्धवसनग्रन्थ्या समावेदितः ॥ ६२४३॥

6244@1   ईर्ष्याभयक्रोधसमन्वितेन  लुब्धेन रुग्दैन्यनिपीडितेन ।
6244@2    विद्वेषयुक्तेन च सेव्यमानम्  अन्नं न सम्यक् परिपाकमेति ॥ ६२४४॥

6245@1   ॥। ॥। ॥। ॥। ॥। ॥। ॥

6245@2    ईर्ष्यामलं खलेष्वास्ते विषमाशीविषेष्विव ॥ ६२४५॥

6246@1   ईर्ष्यारोषज्वलितो  निजपतिसङ्गं विचिन्तयंस्तस्याः ।
6246@2    च्युतवसनजघनभावन-  सान्द्रानन्देन निर्वामि ॥ ६२४६॥

6247@1   ईर्ष्या लोभो मदः प्रीतिः क्रोधो भीतिश्च साहसम् ।
6247@2    प्रवृत्तिच्छिद्रहेतूनि कार्ये सप्त बुधा जगुः ॥ ६२४७॥

6248@1   ईर्ष्यी घृणी त्वसंतुष्टः क्रोधनो नित्यशङ्कितः ।
6248@2    परभाग्योपजीवी च षडेते नित्यदुःखिताः ॥ ६२४८॥

6249@1   ईशः करस्थीकृतकाञ्चनाद्रिः  कुबेरमित्रं रजताचलस्थः ।
6249@2    तथापि भिक्षाटनमस्य जातं  विधौ शिरःस्थे कुटिले कुतः श्रीः ॥ ६२४९॥

6250@1   ईशानोत्थैः शकुनैश्  चोरा ग्रामं प्रविश्य न लभन्ते ।
6250@2    न च रोगार्तो जीवति  स्वस्थोऽप्यस्वास्थ्यमाप्नोति ॥ ६२५०॥

6251@1   ईशानोत्थैः शकुनैर् विशेषतः शूरमण्डलाक्रान्तैः ।
6251@2    रिपुवेष्टित इव दूरं  त्यक्त्वा स्थानं पलायेत ॥ ६२५१॥

6252@1   ईशे पदप्रणयभाजि मुहूर्तमात्रं  प्राणप्रियेऽपि कुरु मानिनि मा प्रसादम् ।
6252@2    जानातु मत्पतिरसौ पदयोर्नतानाम्  अस्मादृशामपि मनोरथभङ्गदुःखम्
॥ ६२५२॥

6253@1   ईशो दण्डस्य वरुणो राज्ञां दण्डधरो हि सः ।
6253@2    ईशः सर्वस्य जगतो ब्राह्मणो वेदपारगः ॥ ६२५३॥

6254@1   ईशो दुरत्ययः काल इति सत्यवती श्रुतिः ।
6254@2    वृद्धानामपि यद् बुद्धिर्बालवाक्यैर्विभिद्यते ॥ ६२५४॥

6255@1   ईश्वरः स जगत्पूज्यः स वाग्मी चतुराननः ।
6255@2    यस्यास्ति द्रविणं लोके स एव पुरुषोत्तमः ॥ ६२५५॥

6256@1   स एवाहृदयो राहुरलसः स शनैश्चरः ।
6256@2    वक्रः कुजन्मा सततं वित्तं यस्य न विद्यते ॥ ६२५६॥

6257@1   ईश्वरः सर्वभूतानां हृद्देशेऽर्जुन तिष्ठति ।
6257@2    भ्रामयन् सर्वभूतानि यन्त्रारूढानि मायया ॥ ६२५७॥

6258@1   ईश्वरगृहमिदमत्र हि  विषं च वृषभश्च भस्म चाद्रियते ।
6258@2    यस्तु न विषं न वृषभो  न भस्म तस्यात्र का गणना ॥ ६२५८॥

6259@1   ईश्वरपरिग्रहोचित-  मोहोऽस्यां मधुप किं मुधा पतसि ।
6259@2    कनकाभिधानसारा  वीतरसा कितवकलिकेयम् ॥ ६२५९॥

6260@1   ईश्वरमाराधयतो  विगलितमानस्य लब्धमैश्वर्यम् ।
6260@2    स्फुटमेव भवति लघिमा  गरिमापि कथं न जानीमः ॥ ६२६०॥

6261@1   ईश्वरसेवा सुलभ-  न्यक्कारा दुर्लभोत्कर्षा ।
6261@2    चिरपरिचर्या विफला  निर्माल्या निष्क्रमोऽपि निरयाय ॥ ६२६१॥

6262@1   ईश्वरस्य जगत् कृत्स्नं सृष्टिमाकुलयन्निमाम् ।
6262@2    अस्ति योऽस्त्रीकृतस्त्रीकस्तस्य वैरं स्मरन्निव ॥ ६२६२॥

6263@1   ईश्वराः पिशुनाञ् शश्वद् बिभ्रतीति किमद्भुतम् ।
6263@2    प्रायो निधय एवाहीन् द्विजिह्वान् दधतेतराम् ॥ ६२६३॥

6264@1   ईश्वराणां वचः सत्यं तथैवाचरितं क्वचित् ।
6264@2    तेषां यत् स्ववचोयुक्तं बुद्धिमांस्तत् समाचरेत् ॥ ६२६४॥

6265@1   ईश्वराणामिदं तन्त्रं प्रायेणौत्सुक्यमावहेत् ।
6265@2    यतस्तिरश्चां चरितैर्नीतिमार्गः प्रदर्श्यते ॥ ६२६५॥

6266@1   ईश्वरात् समभूद् रुद्रो ज्योतिर्मय उमापतिः ।
6266@2    रुद्राद् विष्णुरभूदाद्यस्त्रैलोक्यपरिपालकः ॥ ६२६६॥

6267@1   ईश्वरानुगृहीतो हि कश्चिद् बालोऽपि शाम्यति ।
6267@2    वृद्धोऽपि न शमं याति कश्चित् कापुरुषः पुनः ॥ ६२६७॥

6268@1   ईश्वरा भूरिदानेन यल्लभन्ते फलं किल ।
6268@2    दरिद्रस्तच्च काकिण्या प्राप्नुयादिति न श्रुतिः ॥ ६२६८॥

6269@1   ईश्वरेण समं प्रीतिर्न मे लक्ष्मण रोचते ।
6269@2    गतस्य गौरवं नास्ति आगतस्य धनक्षयः ॥ ६२६९॥

6270@1   ईश्वरोक्ताद् धनुर्वेदाद् व्यासस्यापि सुभाषितात् ।
6270@2    पदान्याकृष्य रचितो ग्रन्थः संक्षेपतो मया ॥ ६२७०॥

6271@1   ईषत्कम्पपयोधरं गुरुकटीप्रौढप्रहाराद्भुतं
स्विद्यद्भालमनेकहास्यसरसं संकथ्यपादव्यथम् ।
6271@2    वारंवारमुरःप्रपातसुभगं संदश्यमानाधरं
किंचिद्दत्तनितम्बदेशनखरं धन्यो रतं सेवते ॥ ६२७१॥

6272@1   ईषत्तुषारैः कृतशीतहर्म्यः  सुवासितं चारुशिरः सचम्पकैः ।
6272@2    कुर्वन्ति नार्योऽपि वसन्तकाले  स्तनं सहारं कुसुमैर्मनोहरैः ॥ ६२७२॥

6273@1   ईषत्प्रकटितो मन्दस्तीक्ष्णस्तु पुलकादिभिः ।
6273@2    स तु तीक्ष्णतरः श्वासशोषितावयवोऽत्र यः ॥ ६२७३॥

6274@1   ईषदवशिष्टजडिमा  शिशिरे गतमात्र एव चिरमङ्गैः ।
6274@2    नवयौवनेव तन्वी  निषेव्यते निर्भरं वापी ॥ ६२७४॥

6275@1   ईषदायच्छमानोऽपि सिंहो मत्तानपि द्विपान् ।
6275@2    निहन्ति बलवांस्तस्मात् संधेयः शिवमिच्छता ॥ ६२७५॥

6276@1   ईषद्वक्रितपक्ष्मपङ्क्तिभिरनाकूतस्मितैर्वीक्षित् ऐः  एतैरेव तवाद्य
सुन्दरि करक्रोडे जगद् वर्तते ।
6276@2    अन्तः पांसुलहेमकेतकिदलद्रोणीदुरापश्रियो  दोर्मूलस्य निवेदनादिह पुनः
क्रूरे किमाकाङ्क्षसि ॥ ६२७६॥

6277@1   ईषन्नासानिकोचः खरमुखरसुखप्रेक्षणं हासलेशः
स्वाबोधादप्रसादध्वननमसदवद्योक्तिहेलावहेला ।
6277@2    मौनव्यासङ्गवार्तान्तरपररुचिरश्लोकपाठाद यस्ते
सोढव्याः के कियन्तः शिव शिव कविते कुच्छला मत्सराणाम् ॥ ६२७७॥

6278@1   ईषन्मीलितदृष्टि मुग्धविलसत्सीत्कारधारावशाद्
अव्यक्ताकुलकेलिकाकुविकसद्दन्तांशुधौताधरम् ।
6278@2    शान्तस्तब्धपयोधरं भृशपरिष्वङ्गात्
कुरङ्गीदृशो  हर्षोत्कर्षविमुक्तनिःसहतनोर्धन्यो धयत्याननम् ॥ ६२७८॥

6279@1   ईषन्मीलितलोचना श्लथसमस्ताङ्गा श्रमोद्वेजिता
निश्वासप्रथमा विरत्नरसना संत्यक्तकण्ठस्वना ।
6279@2    प्रोद्यत्कामजला कलासु कुशला निर्लज्जया कामिनी  कान्ता
कालवशात् प्रियस्य वशगा जाता रतान्ते क्षणम् ॥ ६२७९॥

6280@1   ईषन्मीलितलोललोचनयुगं व्यावर्तितभ्रूयुगं
संदष्टाधरवेदनाप्रणयिनं मा मेति मन्दाक्षरम् ।
6280@2    तन्वङ्ग्याः सुरतावसानसमये दृष्टं मया यन्मुखं
स्वेदार्द्रीकृतपाण्डुगण्डयुगलं तत् केन विस्मर्यते ॥ ६२८०॥

6281@1   ईषल्लब्धप्रवेशोऽपि स्नेहविच्छेदकारकः ।
6281@2    कृतक्षोभो नरीनर्ति खलो मन्थानदण्डवत् ॥ ६२८१॥

6282@1   ईषल्लोमशभावभाञ्जि कपिशश्यामानुबन्धच्छवी-
लिप्तत्वञ्चि चकोरकीरहरितोन्मेषीणि माषीलताः ।
6282@2    एतास्तर्कय बालवानरवधूहस्ताङ्गुलीलब्ध्रिम-
स्पर्धावन्ति फलानि बिभ्रति परीणामाभिरामश्रियः ॥ ६२८२॥

6283@1   ईहमानः समारम्भान् यदि नासादयेद् धनम् ।
6283@2    उग्रं तपः समारोहेन् न ह्यनुप्तं प्ररोहति ॥ ६२८३॥

6284@1   दानेन भोगी भवति मेधावी वृद्धसेवया ।
6284@2    अहिंसया च दीर्घायुरिति प्राहुर्मनीषिणः ॥ ६२८४॥

6285@1   ईहा धनस्य न सुखा लब्ध्वा चिन्ता च भूयसी ।
6285@2    लभ्दनाशो यथा मृत्युर्लभ्दं भवति वा न वा ॥ ६२८५॥

6286@1   उक्तं च वक्ष्यमानं च भर्त्सनं तिर्यगीक्षणम् ।
6286@2    क्वचिद् यथार्थकथनं व्याख्या तन्त्रस्य षड्विधाः ॥ ६२८६॥

6287@1   उक्तं दुर्वचनं मया न सुभगे हास्येऽपि दुःखप्रदं
त्यक्त्वा त्वामपि भाषितैरपि मया नान्या गना लालिता ।
6287@2    त्वामेकामनवद्यभूषणभरैः संभावयामि त्वया  हे
निष्कारणकोपने वद कृतः कोपः किमर्थं मयि ॥ ६२८७॥

6288@1   उक्तं परस्यामिषताम् अनुक्तं यात्यदृश्यताम् ।
6288@2    हृदये शल्यतां धत्ते निधने धनिनां धनम् ॥ ६२८८॥

6289@1   उक्तं यत् कृपणं वचो विरचितो भूयान् वसूनां
व्ययः  सोढाः किं च वियोगवज्रततयो दूती मुहुः प्रेषिता ।
6289@2    बद्धोऽयं प्रणयाञ्जलिर्विनिहिते बाष्पाम्बुधौते दृशौ
निष्पीयाधरपल्लवं मृगदृशः सर्वे सखे विस्मृतम् ॥ ६२८९॥

6290@1   उक्तस्(उत्तस्) ते रुधिरेणाहं स्पृष्टं ते मस्तकं मया ।
6290@2    इत्येताञ् शपथान् कृत्वा सा वै गम्या पुनः पुनः ॥ ६२९०॥

6291@1   उक्ता गच्छति लज्जिता विरमति प्रेम्णा मनागिक्षते
केशांल्लुञ्चति जृम्भणं रचयति प्रस्तौति गाथां मुहुः ।
6291@2    आलि गत्यपरां विरौति परुषं चुम्बत्यसौ बालकं
गात्रं भञ्जति जृम्भते विहसति प्रत्युत्तरं याचते ॥ ६२९१॥

6292@1   दोर्मूलं खलु दर्शयेत् स्तनयुगे वस्त्रं समालम्बते
अ गुष्ठेन लिखेन्महीं स्मितमुखी व्रीडां विधत्ते मृषा ।
6292@2    दन्तेनाधरपल्लवं विदशति व्यक्तं तथा भाषते
भावैरेभिरिह स्फुटं मृगदृशां ज्ञेयोऽभिलाषः सदा ॥ ६२९२॥

6293@1   उक्ता ब्रवीषि सुरतं न मया निशायास् त्वं दौष्टवेन
गजगामिनि लज्जया वा ।
6293@2    ताम्बूलकज्जलकुचामयचिह्नचित्रं  तत् संनिवेदयति
मां रमणोत्तरीयम् ॥ ६२९३॥

6294@1   उक्तिर्नान्या स्फुरति नियतं ध्यानमन्यन्न चास्ते
पश्यत्यन्यं न खलु नयनं न श्रवोऽपि श‍ृणोति ।
6294@2    श्यामं श्यामं पथिषु चकितं रीतिरेतादृशी नो
वृन्दारण्ये चिरपरिचिताः के न जीवन्ति नार्यः ॥ ६२९४॥

6295@1   उक्तेन बहुना किं वा किं कृतैः शपथैर्घनैः ।
6295@2    वदामि सत्यमेवैतत् त्वमेव मम मानसे ॥ ६२९५॥

6296@1   उक्त्वानृतं भवेद् यत्र प्राणिनां प्राण्रक्षणम् ।
6296@2    अनृतं तत्र सत्यं स्यात् सत्यमप्यनृतं भवेत् ॥ ६२९६॥

6297@1   कामिनीषु विवाहेषु गवां मुक्तौ तथैव च ।
6297@2    ब्राह्मणानां विपत्तौ च शपथैर्नास्ति पातकम् ॥ ६२९७॥

6298@1   उग्रग्राहमुदन्वतो जलमतिक्रामत्यनालम्बने  व्योम्नि
भ्राम्यति दुर्गमं क्षितिभृताम् प्राग्भारमारोहति ।
6298@2    कीर्णं याति विषाकुलैरहिकुलैः पातालमेकाकिनी  कीर्तिस्ते
नयनाभिराम कृतकं मन्ये भयं योषिताम् ॥ ६२९८॥

6299@1   उग्रत्वं च मृदुत्वं च समयं वीक्ष्य संश्रयेत् ।
6299@2    अन्धकारमसंहृत्य नोग्रो भवति भास्करः ॥ ६२९९॥

6300@1   उग्ररूपं कुचद्वन्द्वं हारग गाधरं तव ।
6300@2    चन्द्रचूडं करिष्यामि कुरु तावद् दिगम्बरम् ॥ ६३००॥

6301@1   उग्राभिष गमनुष गि परस्य दुःखं  हन्ताश्लथं
व्यथयति प्रसभार्द्रभावम् ।
6301@2    बद्धः सरोजकुहरे विरहार्तनादैश्  चक्राभिधस्य
मधुपोऽधिकमेति दैन्यम् ॥ ६३०१॥

6302@1   उग्रावग्राहमग्ना कुशधुवनधुताधोरणास्फालिता गैः
प्रत्यग्रोद्दण्डशुण्डोड्डमरणसमरत्रस्तदि ना गचक्रैः ।
6302@2    आलोक्यालोक्य शैलानुरुचरणरणच्छृ खलाघट्टयद्भिर्
यस्याशाभित्तिजेतुर्मदकलकरिभिः क्वापि न प्रापि र गः ॥ ६३०२॥

6303@1   उग्रैः शापैरुपहतिभिया रक्षसा दूरमुक्ताः  दग्धुं
योग्या हुतवहमपि त्वत्प्रियावर्णशुद्धाः ।
6303@2    उत्पश्यन्त्यो जनकतनयातेजसैव स्वरक्षां  रोधं
यस्यामनुविदधते लोकपालावरोधाः ॥ ६३०३॥

6304@1   उचितं गोपनमनयोः  कुचयोः कनकाद्रिकान्तितस्करयोः ।
6304@2    अवधीरितविधुमण्डल-  मुखमण्डलगोपनं किमिति
॥ ६३०४॥

6305@1   उचितं नाम नार ग्यां केतक्यामपि कण्टकाः ।
6305@2    रसगन्धोज्झिते किं ते कण्टकाः कण्टकारिके ॥ ६३०५॥

6306@1   उचितं बन्धनमनयोः  कुचयुगयोः केवलं तन्वि ।
6306@2    युवजनमानसहाटक-  चौरविधौ पश्यतोहरयोः
॥ ६३०६॥

6307@1   उचितः प्रणयो वरं विहन्तं  बहवः खण्डनहेतवो
हि दृष्टाः ।
6307@2    उपचारविधिर्मनस्विनीनां  न तु पूर्वाभ्यधिकोऽपि
भावशून्यः ॥ ६३०७॥

6308@1   उचितकर्म तनोति न सम्पदाम्  इतरदप्यसदेव विवेकिनाम् ।
6308@2    इति निरस्तसमस्तसुखान्वयः  कथमतो न विषीदतु पण्डितः ॥ ६३०८॥

6309@1   उचितगुणोत्क्षिप्ता अपि  पुरतोऽपि निवेशिते सुवर्णलवे ।
6309@2    झगिति पतन्ति मुखेन  प्रकटप्रमदा यथा च तुलाः ॥ ६३०९॥

6309A@1   उचितव्ययशीलस्य कृशत्वमपि शोभते ।
6309A@2    द्वितीयश्चन्द्रमा वन्द्यो न वन्द्यः पूर्णचन्द्रमाः ॥

6310@1   उचितामुपास्य रुचिताम्  अभिधेहि गिरं निरन्तरावहितः ।
6310@2    अप्यायतिमति पुरुषे  प्रभुणा कलुषेण भूयते कथिते ॥ ६३१०॥

6311@1   उचितेन विचारेण चारुतां यान्ति सूक्तयः ।
6311@2    वेद्यतत्त्वावबोधेन विद्या इव मनीषिणाम् ॥ ६३११॥

6312@1   उच्चं प्रदेशं भषणोऽधिरुह्य  भषत्यभीक्ष्णं रविमीक्षमाणः ।
6312@2    यदा तदानीमचिरेण वृष्टिर् अम्भोदमुक्ता भवति प्रभूता ॥ ६३१२॥

6313@1   उच्चः सत्फलदो यथायमहमप्येतादृगेतावता  स्पर्धां मन्द मदोद्धतः
स्वजनकेनार्केण मा मा कृथाः ।
6313@2    दूरादेव भवादृशोऽस्य महसा ध्वस्ताः समस्ताः स्वयं
नैवेच्छत्ययमत्ययं गुणिसखः कस्यापि तेजोनिधिः ॥ ६३१३॥

6314@1   उच्चकुचकुम्भनिहितो  हृदयं चालयति जघनलग्नाग्रः ।
6314@2    अतिनिम्नमध्यसंक्रम-  दारुनिभस्तरुणि तव हारः ॥ ६३१४॥

6315@1   उच्चात् प्रदेशादवतीर्य निम्नं  यो याति वामोऽथ सुखप्रदोऽसौ ।
6315@2    निम्नप्रदेशात् पुनरुच्चदेशं  यक्षो व्रजन् दक्षिणगोऽपि शस्तः
॥ ६३१५॥

6316@1   उच्चारणज्ञोऽथ गिरां दधानम्  उच्चा रणत्पक्षिगणास्तटीस्तम् ।
6316@2    उत्कं धरं द्रष्टुमवेक्ष्य शौरिम्  उत्कं धरं दारुक इत्युवाच
॥ ६३१६॥

6316A@1   उच्चारूढैर्नरैरात्मा रक्षणीयोऽतियत्नतः ।
6316A@2    दूरारोहपरिभ्रंशविनिपातः सुदुःसहः ॥

6317@1   उच्चावचं जगद्दौःस्थ्यम् एक एव निषेधति ।
6317@2    प्रविष्टमात्रो नृपतिः प्रपञ्चमिव नः श्रुतिः ॥ ६३१७॥

6318@1   उच्चावचं न कुरुत स्वनितं पत गास् तूर्णं मुखानि पशवो
मुकुलीकुरुध्वम् ।
6318@2    कर्णं प्रदाय रसिकाः कलयन्तु हर्षं  तारं तनोति रणितं तरुणः
पिकोऽयम् ॥ ६३१८॥

6319@1   उच्चावचकरान्याय्याः पूर्वराज्ञां युधिष्ठिर ।
6319@2    यथा यथा न हीयेरंस्तथा कुर्यान् महीमतिः ॥ ६३१९॥

6320@1   उच्चावचानि जननानि भवन्ति यावत्  कर्माणि तावदखिलानि लयं न यान्ति ।
6320@2    तत् कर्ममूलहननाय यतध्वमार्या  यावच्छिरो न विरमेज्जलबन्धरोगः
॥ ६३२०॥

6321@1   उच्चासनगतो नीचः नीच एव न चोत्तमः ।
6321@2    प्रसादशिखरस्थोऽपि काकः किं गरुडायते ॥ ६३२१॥

6322@1   उच्चित्यं प्रथममधः स्थितं मृगाक्षी  पुष्पौघं श्रितविटपं
ग्रहीतुकामा ।
6322@2    आरोढुं चरणमदादशोकयष्टेर् आमूलं पुनरपि तेन पुष्पितोऽसौ ॥ ६३२२॥

6323@1   उच्चीकृतग्रीवमहो मुधैव  किं याचसे चातकपोत मेघम् ।
6323@2    अत्यूर्ज्जितं गर्ज्जितमात्रमस्मिन्न्  अम्भोधरे बिन्दुलवस्तु दूरे ॥ ६३२३॥

6324@1   उच्चीयन्ते स्म वेश्मन्यशनविरहिते यत्नतः श्रोत्रियाणां  यत्र
श्यामाकबीजान्यपि चटकवधूचञ्चुकोटिच्युतानि ।
6324@2    यस्मिन् दातर्यकस्माच्चटुलवटुकराकृष्टमुक्तावचूल-  भ्रष्टास्तत्रैव
दृष्टा युवतिभिरलसं घूर्णिता मुक्तिकौघाः ॥ ६३२४॥

6325@1   उच्चैः कल्याणवाही करजितवसुधः सर्वदा पूर्णकामो  विख्यातः कर्णवृत्त्या
न च वचसि कटुश्चित्रपाकानुभावी ।
6325@2    कोषापेक्षी परस्मादुचितबहुकथस्तत्परः पुण्यलोके  चित्रं राजाधिराज
त्वमिव तव रिपुस्तत्र कम्पं प्रतीमः ॥ ६३२५॥

6326@1   उच्चैः कुम्भः कपिशदशनो बन्धुरस्कन्धसंधिः
स्निग्धाताम्रद्युतिनखमणिर्लम्बवृत्तोरुहस्तः ।
6326@2    शूरः सप्तच्छदपरिमलस्पर्धिदानोदकोऽयं  भद्रः
सान्द्रद्रुमगिरिसरित्तीरचारी करीन्द्रः ॥ ६३२६॥

6327@1   उच्चैः पदमधितिष्ठंल्  लोकस्तत्त्वेषु मुह्यति प्रायः ।
6327@2    विषयमपि पश्यति समं  पर्वतशिखराग्रमारूढः ॥ ६३२७॥

6328@1   उच्चैः प्रकथनं हासः ष्ठीवनं कुत्सनं तथा ।
6328@2    जृम्भणं गात्रभ गं च पर्वस्फोटं च वर्जयेत् ॥ ६३२८॥

6329@1   उच्चैः ष्ठीवनमुत्कटप्रहसितं शय्यासनोत्सर्पणं
गात्रास्फोटनजृम्भणानि सुलभद्रव्यार्थसम्प्रार्थनम् ।
6329@2    बालालि गनचुम्बनान्यभिमुखे सख्याः समालोकनं  दृक्पातश्च परा
मुखो गुणकथा कर्णस्य कण्डूयनम् ॥ ६३२९॥

6330@1   उच्चैः स्थानकृतोदयैर्बहुविधैर्ज्योतिर्भिरुद्यत्प्रभैः  शुक्राद्यैः
किममीभिरत्र वितथां प्रौढिं दधानैरपि ।
6330@2    यावल्लोकतमोपहेन भवता लक्ष्मीर्न विस्तार्यते  तावच्चन्द्र कथं
प्रयाति परमां वृद्धिं स रत्नाकरः ॥ ६३३०॥

6331@1   उच्चैःस्थितीनां विदुषां पदमारोढुमिच्छवः ।
6331@2    सत्सुभाषितसोपानसेविनः सन्तु साधवः ॥ ६३३१॥

6332@1   उच्चैरध्ययनं चिरंतनकथाः स्त्रीभिः सहालापनं  तासामर्भकलालने
रतिरथो तत्पाकमिथ्यास्तुतिः ।
6332@2    पुत्रभ्रातृजनाशिषः सुभगतायोग्यत्वसंकीर्तनं
स्वानुष्ठानकथाभिवादनविधिर्भिक्षोगुणा द्वादश ॥ ६३३२॥

6333@1   उच्चैरध्ययनं पुरातनकथाः स्त्रीभिः सहालापनं  तासामर्भकलालनं
पतिनुतिस्तत्पाकमिथ्यास्तुतिः ।
6333@2    आदेशस्य करावलम्बनविधिः पाण्डित्यलेखक्रिया
होरागारुडमन्त्रतन्त्रकविधिर्भिक्षोगुणा द्वादश ॥ ६३३३॥

6334@1   उच्चैरुच्चरतु चिरं  चीरी वर्त्मनि तरुं समारुह्य ।
6334@2    दिग्व्यापिनि शब्दगुणे  श खः संभावना भूमिः ॥ ६३३४॥

6334A@1   उच्चैरुच्चरितव्यं  यत् किंचिदजानतापि पुरुषेण ।
6334A@2    मूर्खा बहु मन्यन्ते  विदुषामपि संशयो भवति ॥

6335@1   उच्चैरुच्चैःश्रवास्तेन हयरत्नमहारि च ।
6335@2    देहबद्धमिवेन्द्रस्य चिरकालार्जितं यशः ॥ ६३३५॥

6336@1   उच्चैरुच्चैस्तरामिच्छन् पदान्यायच्छते महान् ।
6336@2    नीचो नीचैस्तरां याति निपातभयश कया ॥ ६३३६॥

6337@1   उच्चैरुड्डीयमाना  नतिमन्ते वहति या तु गच्छन्ती ।
6337@2    यच्चिरलभ्यमथाल्पं  तत्सा बहु यच्छति त्वरितम् ॥ ६३३७॥

6338@1   उच्चैरुत्तालखेलद्भुजवनपवनोद्धूतशैलौघपात-
स्फारोदञ्चत्पयोधिप्रकटितमकुटस्वर्धुनीसंगमानि ।
6338@2    जीयासुस्ताण्डवानि स्फुटविकटजटाकोटिसंघट्टभूरि-
भ्रश्यन्नक्षत्रचक्रव्यवहितसुमनोवृष्टिपातानि शंभोः ॥ ६३३८॥

6339@1   उच्चैरुत्तालगण्डस्थलबहुलगलद्दानपानप्रमत्त-
स्फीतालिव्रातगीतिश्रुतिविधृतिकलोन्मीलितार्धाक्षि पक्ष्मा ।
6339@2    भक्तप्रत्यूहपृथ्वीरुहनिवहसमुन्मूलनोच्चैरुदञ्चच्-  छुण्डादण्डाग्र
उग्रार्भक इभवदनो वः स पायादपायात् ॥ ६३३९॥

6340@1   उच्चैरुद्घोष्य जेतव्यं मध्यस्थश्चेदपण्डितः ।
6340@2    पण्डितो यदि तत्रैव पक्षपातोऽधिरोप्यताम् ॥ ६३४०॥

6341@1   उच्चैरुन्मथितस्य तेन बलिना दैवेन धिक्कर्मणा  लक्ष्मीमस्य निरस्यतो
जलनिधेर्जातं किमेतावता ।
6341@2    गाम्भीर्यं किमयं जहाति किमयं पुष्णाति नाम्भोधरान्  मर्यादां किमयं
भिनत्ति किमयं न त्रायते वाडवम् ॥ ६३४१॥

6342@1   उच्चैरेष तरुः फलं च पृथुलं दृष्ट्वैव हृष्टः शुकः
पक्वं शालिवनं विहाय जडधीस्तां नालिकेरीं गतः ।
6342@2    तामारुह्य बुभुक्षितेन मनसा बुद्धिः कृता भेदने  आशा तस्य न केवलं
विगलिता चञ्चूर्गता चूर्णताम् ॥ ६३४२॥

6343@1   उच्चैर्दैवादिह पशुपतौ भूषणीभूय तिष्ठन्  कालव्याल प्रथयसि
फणां भीषणां तावदेव ।
6343@2    देवे दूरादविनयभयाद् यावदेवं गरुत्मान्  कोपाटोपं कथमपि तिरोभावयन्
मौनमास्ते ॥ ६३४३॥

6344@1   उच्चैर्निषादगान्धारौ नीचैरृषभधैवतौ ।
6344@2    शेषास्तु स्वरिता ज्ञेयाः षड्जमध्यमपञ्चमाः ॥ ६३४४॥

6345@1   उच्चैर्ब्रह्माण्डखण्डद्वितयसहचरं कुम्भयुग्मं दधानः  प्रे
खन्नागारिपक्षप्रतिभटविकटश्रोत्रतालाभिरा मः ।
6345@2    देवः शंबोरपत्यं भुजगपतितनुस्पर्द्धिवर्द्धिष्णुहस्तस्
त्रैलोक्याश्चर्यमूर्तिः स जयति जगतामीश्वरः कुञ्जरास्यः ॥ ६३४५॥

6346@1   उच्चैर्महारजतराजिविराजितासौ  दुर्वर्णभित्तिरिह सान्द्रसुधासवर्णा ।
6346@2    अभ्येति भस्मपरिपाण्डुरितस्मरारेर् उद्वह्निलोचनललामललाटलीलाम् ॥ ६३४६॥

6347@1   उच्चैर्यद्यस्ति मनः  किं विपदा सम्पदा गन्त्री ।
6347@2    पुरुषस्य मनसि भग्ने  मग्नेवापत्सु लक्ष्यते लक्ष्मीः ॥ ६३४७॥

6348@1   उच्चैर्यो मधुपानलुब्धमनसां भृ गा गनानां गणैर् उद्गीतो रचितालयः
खगकुलैर्देशान्तरादागतैः ।
6348@2    आसीद् यश्च निषेवितोऽध्वगशतैर्ग्रीष्मोष्मतान्तिच्छिदे  सोऽयं
सम्प्रति दुर्मदेन दलितश्छायातरुर्दन्तिना ॥ ६३४८॥

6349@1   उच्चैस्तनन्तमभिगम्य घनं तवाहम्  अभ्यागतोऽस्म्यतिथिरेष
पयोधरार्थी ।
6349@2    वक्तुं त्रपा तदपि वच्मि विदूरबन्धोः  काठिन्यमस्ति च पयोधरयोर्ममापि
॥ ६३४९॥

6350@1   उच्चैस्तरां मत्सरिणोऽपि लोकाः  कुर्वन्ति संसत्सु पुरः प्रशंसाम् ।
6350@2    न पण्डितर्विश्वसितव्यमत्र  तत्सौहृदं यत् क्रियते परोक्षम् ॥ ६३५०॥

6351@1   उच्चैस्तरादम्बरशैलमौलेश्  च्युतो रविर्गैरिकगण्डशैलः ।
6351@2    तस्यैव पातेन विचूर्णितस्य  संध्यारजोराजिरिहोज्जिहीते ॥ ६३५१॥

6352@1   उच्चौ कुचौ कृशतरा च कटिर्गभीरो  नाभिः समुन्नततरं च
नितम्बबिम्बम् ।
6352@2    निम्नोन्नतेति सुदृशः सुभगे शरीरे  मग्नं मनो मम न मां पुनरभ्युपैति
॥ ६३५२॥

6353@1   उच्छन्नेव कलौ वृषस्य चरणश्रेणी नवीनां पुनस् तां निर्माय
कृतस्त्वया पुनरपि न्यस्तः पदस्यन्दनः ।
6353@2    भिन्दानैस्तरणिं त्वदस्त्रनियतैरेतत्किलोदीरितं  श्रुत्वानूरुरसौ विहाय
मिहिरं त्वां देव सेविष्यते ॥ ६३५३॥

6354@1   उच्छलन् मत्स्यपुच्छाग्रदण्डपातहतार्णसि ।
6354@2    जगदुद्यानमम्भोधावुन्ममज्ज ममज्ज च ॥ ६३५४॥

6355@1   उच्छास्त्रपदविन्यासः सहसैवाभिसम्पतः ।
6355@2    शत्रुख गमुखग्रासम् अगत्वा न निवर्तते ॥ ६३५५॥

6356@1   उच्छिद्यते धर्मवृत्तम् अधर्मो वर्तते महान् ।
6356@2    भयमाहुर्दिवारात्रं यदा पापो न वार्यते ॥ ६३५६॥

6357@1   उच्छिद्राणि दिगम्बरस्य वसनान्यर्धा गिनस्स्वामिनो
रत्नालंकृतिभिर्विशोषितवपुःशोभाशतं सुभ्रुवः ।
6357@2    पौराढ्याश्च पुरीः श्मशानवसतेर्भिक्षाभुजोऽप्यक्षमा  लक्ष्मीं न
व्यतनोद् दरिद्रभरणेष्वज्ञो हि सेनान्वयः ॥ ६३५७॥

6358@1   उच्छिन्नाश्रयकातरेव कुलटा गोत्रान्तरं श्रीर्गता  तामेवानुगता
गतानुगतिकास्त्यक्तानुरागाः प्रजाः ।
6358@2    आप्तैरप्यनवाप्तपौरुषफलैः कार्यस्य धूरुज्झिता  किं कुर्वन्त्वथवोत्तमा
गरहितैर गैरिव स्थीयते ॥ ६३५८॥

6359@1   उच्छिष्टं करखर्परं पथि गतं मूर्खैर्जडैर्धिक्कृतं
विप्रैस्तत्त्वविचिन्तकैर्मनसि तं स्वात्मप्रबोधे कृतम् ।
6359@2    नृत्यन्तं च दिगम्बरं च जटिलं बालैश्च मुक्तं जडं
डिम्भश्चोपहसन्ति चत्वरपथे दत्त्वा मुहुस्तालिकाः ॥ ६३५९॥

6360@1   उच्छिष्टं शिवनिर्माल्यं वमनं शवकर्पटम् ।
6360@2    काकविष्ठासमुत्पन्नाः पञ्चैतेऽतिपवित्रकाः ॥ ६३६०॥

6361@1   उच्छिष्टो न स्पृशेत् ख गं निशिकुर्यान्न शीर्षके ।
6361@2    दिवा च पूजयेदेनं गन्धमाल्यादिसम्पदा ॥ ६३६१॥

6362@1   उच्छीर्षे पदकं कृत्वा यदि शेते शुनस्तदा ।
6362@2    आगच्छद्वल्लभं वक्ति तद्वेश्मन्यचिरादपि ॥ ६३६२॥

6363@1   उच्छूनारुणमश्रुणिर्गमवशाच्चक्षुर्मना मन्थरं
सोष्मश्वासकदर्थिताधररुचिर्व्यस्तालका भ्रूभुवः ।
6363@2    आपाण्डुः करपल्लवे च निभृतम् शेते कपोलस्थली  मुग्धे कस्य तपःफलं
परिणतं यस्मै तवेयं दशा ॥ ६३६३॥

6364@1   उच्छृ कलेन निरपेक्षतयोन्मदेन  येनाकुलीकृतमिदं करिणा बभूव ।
6364@2    दत्त्वा पदं शिरसि हस्तिपकार्भकेण  मन्दः कथं गमित एष वशं
प्रसह्य ॥ ६३६४॥

6365@1   उच्छेदनं चापचयः पीडनं कर्शनं तथा ।
6365@2    इति विद्याविदः प्राहुः शत्रौ वृत्तं चतुर्विधम् ॥ ६३६५॥

6366@1   उच्छेद्यमपि विद्वांसो वर्धयन्त्यरिमेकदा ।
6366@2    गुडेन वर्धितः श्लेष्मा यतो निःशेषतां व्रजेत् ॥ ६३६६॥

6367@1   उच्छ्मश्रुर्व्यात्तवक्त्रः प्रविततरसनापल्लवालीढसृक्का  पि
गोग्रभ्रान्तनेत्रः पुलकिततरलोत्तानला गूलनालः ।
6367@2    कुत्राप्यक्लान्तिगामी क्वचिदतिपिहितः क्वापि तु गाग्रमात्रश्
चित्रव्याघ्रोऽयमाप्तुं प्रमदवनमृगीतर्णकांस्तूर्णमेति ॥ ६३६७॥

6368@1   उच्छ्रायो जनभीति हेतुरधिकं वैकृत्यमुद्ग्रीवता  सर्वत्र
प्रतिपर्वविक्रमभवः क्रूरो मरुर्जन्मभूः ।
6368@2    यस्योच्चैः कटुकण्टकप्रणयिता धिक् कष्टमुष्ट्रे पशौ  तस्मिन्
राजपरिग्रहः स च महाशब्दद्वयीभाजनम् ॥ ६३६८॥

6369@1   उच्छ्वसन् मण्दलप्रान्तरेखमाबद्धकुड्मलम् ।
6369@2    अपर्याप्तमुरो वृद्धेः शंसत्यस्याः स्तनद्वयम् ॥ ६३६९॥

6370@1   उच्छ्वासः खण्डखण्डस्तरलितहृदये मूकतां भूषणानाम्
उक्तिप्रत्युक्तिबन्धोऽप्यभिनयविहितः पांसुला भूः सुशय्या ।
6370@2    तूष्णीमेव प्रसादानुनयनकलहाश्चुम्बनं शब्दशून्यं  यत्रैतत् स्वस्ति
तस्मै निभृतनिधुवनायेति नान्दी नमोऽस्तु ॥ ६३७०॥

6371@1   उच्छ्वासयन्त्यः श्लथबन्धनानि  गात्राणि कन्दर्पसमाकुलानि ।
6371@2    समीपवर्तिष्वधुना प्रियेषु  समुत्सुका एव भवन्ति नार्यः ॥ ६३७१॥

6372@1   उच्छ्वासहिक्काशयना गभ ग-  विष्ठावमिश्वासविजृम्भणानि ।
6372@2    वक्त्रं शुनोऽर्धोन्मिषितां च दृष्टिं  द्युते प्रशंसन्ति च
वामचेष्टम् ॥ ६३७२॥

6373@1   उच्छ्वासावधयः प्राणाः स चोच्छ्वासः समीरणः ।
6373@2    समीरणाच्चलं नास्ति यत् प्राणिति तदद्भुतम् ॥ ६३७३॥

6374@1   उच्छ्वासोऽपि न निर्याति बाणे हृदयवर्तिनि ।
6374@2    किं पुनर्विकटाटोप पदबन्धा सरस्वती ॥ ६३७४॥

6375@1   उच्यतां स वचनीयमशेषं  नेश्वरे परुषता सखि साध्वी ।
6375@2    आनयैनमनुनीय, कथं वा  विप्रियाणि जनयन्ननुनेयः ॥ ६३७५॥

6376@1   उच्यमानोऽवलम्बेत परमर्मणि मूकताम् ।
6376@2    स्वकर्मणि तु बाधिर्यस्थैर्यमाधुर्यसोष्मवान् ॥ ६३७६॥

6377@1   उज्जागरितभ्रामित-  दन्तुरदलरुद्धमधुकरप्रकरे ।
6377@2    काञ्चनकेतकि मा तव  विकसतु सौरभ्यसंभारः ॥ ६३७७॥

6378@1   उज्जाडिते यदा ग्रामे गच्छतां दक्षिणस्वराः ।
6378@2    श्र्गालास्तं पुनः स्थानं कथयन्ति करस्थितम् ॥ ६३७८॥

6379@1   उज्जृम्भते कुमुदिनीसुकृतं मृगा को  विष्वग्विकीर्णपरिपाटलरश्मिदण्डः ।
6379@2    उत्सूतविद्रुमकुलो जलधेस्तर गाद्  उत्क्षिप्यमाण इव कश्चन राजकम्बुः
॥ ६३७९॥

6380@1   उज्जृम्भाननमुल्लसत्कुचतटं लोलद्भ्रमद्भ्रूलतं  स्वेदाम्भःस्नपिता
गयष्टि विगलद्व्रीडं सरोमाञ्चया ।
6380@2    धन्यः कोऽपि युवा स यस्य वदने व्यापारिताः सांप्रतं  मुग्धे
दुग्धमहाब्धिफेनपटलप्रख्याः कटाक्षच्छटाः ॥ ६३८०॥

6381@1   उज्ज्वलं सरलं चैव वक्रमारक्तमेव च ।
6381@2    नेत्रं चतुर्विधं प्रोक्तं तस्य भावाः पृथक् पृथक् ॥ ६३८१॥

6382@1   उज्ज्वलम् मित्रसंयोगे सरलं पुत्रदर्शने ।
6382@2    वक्रं च कामिनीभोगे आरक्तं शत्रुदर्शने ॥ ६३८२॥

6383@1   उज्ज्वलगुणमभ्युदितं  क्षुद्रो द्रष्टुं न कथमपि क्षमते ।
6383@2    दग्ध्वा तनुमपि शलभो  दीप्रं दीपार्चिषं हरति ॥ ६३८३॥

6384@1   उज्ज्वलचम्पकमुकुला-  श कितया यः प्रदीपकं स्पृशति ।
6384@2    कज्जलकल कदाहं  मुक्त्वान्यत् तस्य किं घटताम् ॥ ६३८४॥

6385@1   उज्ज्वलालोकया स्निग्धा त्वया त्यक्ता न राजते ।
6385@2    मलीमसमुखी वर्तिः प्रदीपशिखया यथा ॥ ६३८५॥

6386@1   उज्झती शुचिमिवाशु तमिस्राम्  अन्तिकं व्रजति तारकराजे ।
6386@2    दिक्प्रसादगुणमण्डनमूहे  रश्मिहासविशदं मुखमैन्द्री ॥ ६३८६॥

6387@1   उज्झन्त्यः स्वर्णकाञ्चीर्झणिति रशनया चम्पकन्यासमय्या
तन्वत्यस्तारहारान् विचकिलकलिकापंक्तिमुद्रावलीभिः ।
6387@2    किं चाशोकप्रवालैररुणमणिमयान् संत्यजन्त्योऽवतंसान्  उत्कीर्णाः
कामबाणैरिव हृदि सुहृदो वल्लभानां बभूवुः ॥ ६३८७॥

6388@1   उज्झितवृषयोगा अपि  रतिसमये नरविशेषनिरपेक्षाः ।
6388@2    कृष्णौकाभिरता अपि  हिरण्यकशिपुप्रियाः सततम् ॥ ६३८८॥

6389@1   उज्झितसौभाग्यमद-  स्फुटयाच्ञान गभीतयोर्यूनोः ।
6389@2    अकलितमनसोरेका  दृष्टिर्दूती निसृष्टार्थी ॥ ६३८९॥

6390@1   उज्झिताहमिति वत्स न दूये  राघवेण कुलदूषणभीत्या ।
6390@2    का त्वमित्यभिहिते बत वन्यान्  श्रावये किमिति मुह्यति चेतः ॥ ६३९०॥

6391@1   उज्झित्वा दिशमम्बरं वरतरं वासो वसानश्चिरं  हित्वा वासरसं
पुनः पितृवने कैलासहर्म्याश्रयः ।
6391@2    त्यक्त्वा भस्म कृता गरागनिचयः श्रीखण्डसारद्रवैर् देवः पातु
हिमाद्रिजापरिणयं कृत्वा गृहस्थः शिवः ॥ ६३९१॥

6392@1   उडुगणपरिवारो नायकोऽप्यौषधीनाम्  अयममृतशरीरः कान्तियुक्तोऽपि
चन्द्रः ।
6392@2    भवति विगतरश्मिर्मण्डलं प्राप्य भानोः  परसदननिविष्टः को लघुत्वं
न याति ॥ ६३९२॥

6393@1   उडुपरिवृढः पत्या मुक्तामयं यदपीडयद्  यदपि बिसिनीं भानोर्जायां
जहास कुमुद्वती ।
6393@2    तदुभय मतः श के स कोचितं निजश कया  प्रसरति नवार्के
कर्कन्धूफलारुणरोचषि ॥ ६३९३॥

6394@1   उडुपरिषदः किं नार्हत्वं निशः किमु नौचिती  पतिरिह न यद्
दृष्टस्ताभ्यां गणेयरुचीगणः ।
6394@2    स्फुटमुडुपतेराश्मं वक्षः स्फुरन्मलिनाश्मन-  च्छवि
यदनयोर्विच्छेदेऽपि द्रुतं बत न द्रुतम् ॥ ६३९४॥

6395@1   उडुराजमुखी मृगराजकटिर् गजराजविराजितमन्दगतिः ।
6395@2    यदि सा वनिता हृदये निहिता  क्व जपः क्व तपः क्व समाधिरतिः ॥ ६३९५॥

6396@1   उड्डायितः पूर्वदिशा क्रमेण  प्रकाशर गः पृथुलः पतण्गः ।
6396@2    पारे वियद्विच्युतरश्मिरर्वाक्  पतन्निदानीं क्षपितोऽस्तशैले ॥ ६३९६॥

6397@1   उड्डीनं विहगैर्मृतं जलचरैः क्ष्मान्तर्गतं कच्छपैः  पाठीनैः
पृथुप कपीठलुठनाद्यस्मिन् मुहुर्मूर्च्छितम् ।
6397@2    तस्मिन्नेव सरस्यकालजलदेनागत्य तच्चेष्टितं
येनाकुम्भनिमग्नवन्यकरिणां यूथैः पयः पीयते ॥ ६३९७॥

6398@1   उड्डीना गुणपत्रिणः सुखफलान्याराद् विकीर्णान्यधः  पर्यस्ताः परितो
यशस्तबकिताः सम्पल्लतापल्लवाः ।
6398@2    प्रागेवापसृतः प्रमोदहरिणश्च्छाया कथान्तं गता  दैवारण्यमत
गजेन बलिना भग्नेऽभिमानद्रुमे ॥ ६३९८॥

6399@1   उड्डीनानामेषां  प्रासादात् तरुणि पक्षिणां प क्तिः ।
6399@2    विस्फुरति वैजयन्ती  पवनच्छिन्नापविद्धेव ॥ ६३९९॥

6400@1   उड्डीयागतमिन्दुमण्डलमिदं किं खञ्जरीटद्वयं  हित्वा कोरकतां
विकस्वरतरे याते किमिन्दीवरे ।
6400@2    इन्दोर्बिम्बमवाप्य जातरभसौ किं वा चकोराविमाव् आं ज्ञातं
शफरीविलासपटुनी नेत्रे कुर गीदृशः ॥ ६४००॥

6401@1   उड्डीयाणं तु सहजं कथितं गुरुणा सदा ।
6401@2    अभ्यसेदस्ततन्द्रस्तु वृद्धोऽपि तरुणो भवेत् ॥ ६४०१॥

6402@1   उड्डीयोर्ध्वं गमने  निपत्यवचना वधोन्मुखी शकुनिः ।
6402@2    वामे यातुर्निधनं  दिशति विपक्षे विपक्षस्य ॥ ६४०२॥

6402A@1   उत वा तृणवान् मार्गः समो गम्यः प्रशस्यते ।
6402A@2    सुशोध्यस्त्रिविधो मार्गः षड्विधं च स्वकं बलम् ॥

6403@1   उत्कटकण्टककोटी-  घर्षणघृष्टानि हृदि न चिन्तयति ।
6403@2    असदृशरसविवशमतिर् विशत्यलिः केतकीकुसुमम् ॥ ६४०३॥

6404@1   उत्कण्ठयति मेघानां माला वृन्दं कलापिनाम् ।
6404@2    यूनां चोत्कण्ठयत्येष मानसं मकरध्वजः ॥ ६४०४॥

6405@1   उत्कण्ठाकुलचक्रवाकयुवतीनिःश्वासदण्डाहतः
पीयूषद्युतिरच्छदर्पणतुलामारोहति प्रस्थितः ।
6405@2    कोकानां कृपयेव कुक्कुटरवैराहूयमाने रवौ  दिग् जाता
नवधौतविद्रुममणिच्छाया च सौत्रामणी ॥ ६४०५॥

6406@1   उत्कण्ठाकुलमस्तु कण्टककुले संजायतां ते मनः  सानन्दं
पिचुमन्दकन्दलदलास्वादेषु का वा क्षतिः ।
6406@2    एतत् किं तु तव क्रमेलक कथंकारं सहे दुःसहं  तस्मिन्
पुण्ड्रककन्दलीकिसलये येनासि निन्दापरः ॥ ६४०६॥

6407@1   उत्कण्ठित मनो बाला सुदूरस्था नवं वयः ।
6407@2    विधिर्वामो रिपुः कामो हा हा दुःखपरम्परा ॥ ६४०७॥

6408@1   उत्कण्ठितस्य हृदयानुगुणा वयस्या  संकेतके चिरयति प्रवरो विनोदः ।
6408@2    संस्थापना प्रियतमा विरहातुराणां  रक्तस्य रागपरिवृद्धिकरः प्रमोदः
॥ ६४०८॥

6409@1   उत्कण्ठितस्य हृदयानुगता सखीव  संकीर्णदोषरहिता विषयेषु गोष्ठी ।
6409@2    क्रीडारसेषु मदनव्यसनेषु कान्ता  स्त्रीणां तु कान्तरतिविघ्नकरी सपत्नी
॥ ६४०९॥

6410@1   उत्कम्पघर्मपिच्छिल-  दोःसाधिकहस्तविच्युतश्चौरः ।
6410@2    शिवमाशास्ते सुतनु  स्तनयोस्तव पञ्चलाञ्चलयोः ॥ ६४१०॥

6411@1   उत्कम्पिनी भयपरिस्खलितांशुकान्ता  ते लोचने प्रतिदिशं विधुरे
क्षिपन्ती ।
6411@2    क्रूरेण दारुणतया सहसैव दग्धा  धूमान्धितेन दहनेन न वीक्षितासि
॥ ६४११॥

6412@1   उत्कम्पोऽपि सकम्प एव हृदये चिन्तापि चिन्तान्विता  निःश्वासा अपि
निःश्वसन्त्यनिभृतं बाष्पोऽपि बाष्पायते ।
6412@2    कान्तां संस्मरतो विदेशवसतेर्नक्तं दिवं कामिनः  प्रारोहा इव
निष्पतन्ति मनसो दुःखानि दुःखान्वितात् ॥ ६४१२॥

6413@1   उत्कम्पो हृदये स्खलन्ति वचनान्यावेगलोलं मनो  गात्रं सीदति
चक्षुरश्रुकलुषं चिन्ता मुखं शुष्यति ।
6413@2    यस्यैषा सखि पूर्वर गरचना मानः स मुक्तो मया  वन्स्यास्ता अपि योषितः
क्षितितले यासामयं संमतः ॥ ६४१३॥

6414@1   उत्कर्णं करिणां गणेन विकसन्मोदं चिराद् बर्हिभिः  क्रीडाकेशरिभिश्च
पञ्जरगतैः कोपस्फुरल्लोचनम् ।
6414@2    कुञ्जोत्स गभुवि प्रकम्पतरलं सीमन्तिनीभिः क्षणात्  पीतः श्रोत्रपुटेन
देव परितः प्रातर्मृद गध्वनिः ॥ ६४१४॥

6415@1   उत्कर्णोऽयमकाण्डचण्डिमपटुः स्फारस्फुरत्केसरः
क्रूराकारकरालवक्रविकटस्तब्धोर्ध्वला गूलभृत् ।
6415@2    चित्रेणापि न शक्यतेऽभिलिखितुं सर्वा गसंकोचनाच्
चीत्कुर्वद्गिरिकुञ्जकुञ्जरशिरः कुम्भस्थलस्थो हरिः ॥ ६४१५॥

6416@1   उत्कर्तितुं समर्थोऽपि गन्तुं चैव सपक्षकः ।
6416@2    द्विरेफो गन्धलोभेन कमले याति बन्धनम् ॥ ६४१६॥

6417@1   उत्कर्षवान् निजगुणो  यथा यथा याति कर्णमन्यस्य ।
6417@2    धनुरिव सुवंशजन्मा  तथा तथा सज्जनो नमति ॥ ६४१७॥

6418@1   उत्कर्षो नैव नित्यः स्यान्नापकर्षस्तथैव च ।
6418@2    प्राक् कर्मवशतो नित्यं सधनो निर्धनो भवेत् ॥ ६४१८॥

6419@1   उत्कलिकाबाहुल्यं  तत् तत् स्वाभाविकं द्रवत्वं च ।
6419@2    स च निरुपाधिस्नेहस् तेनेशस्य प्रिया ग गा ॥ ६४१९॥

6420@1   उत्कल्लोलस्य लक्ष्मीं लवणजलनिधिर्लम्भितः क्षीरसिन्धोः  को विन्ध्यः
कश्च गौरीगुरुरिति मरुतामभ्युदस्तो विवेकः ।
6420@2    नीताः कर्कत्वमर्कप्रवहणहरयो हारितोत्स गलक्ष्मा  राजन्नुद्दामगौरैरजनि
च रजनीवल्लभस्त्वद्यशोभिः ॥ ६४२०॥

6421@1   उत्कामुन्मनयन्त्येते बालां तदलकत्विषः ।
6421@2    अम्भोधरास्तडित्वन्तो गम्भीराः स्तनयित्नवः ॥ ६४२१॥

6422@1   उत्कीर्णा इव वासयष्टिषु निशानिद्रालसा बर्हिणो
धूपैर्जालविनिःसृतैर्वलभयः संदिग्धपारावताः ।
6422@2    आचारप्रयतः सपुष्पबलिषु स्थानेषु चार्चिष्मतीः  संध्याम गलदीपिका
विभजते शुद्धान्तवृद्धो जनः ॥ ६४२२॥

6423@1   उत्कूजति भ्रमति रोदिति रारटीति  पद्मानि चोत्क्षिपति चञ्चुपुटेन दूरम् ।
6423@2    तोये निमज्जति शशा कमुदीक्षते च  कष्टं प्रियाविरहितो निशि चक्रवाकः
॥ ६४२३॥

6424@1   उत्कूजति श्वसिति मुह्यति याति तीरं  तीरात् तरुं तरुतलात् पुनरेति वापीम् ।
6424@2    वाप्यां न तिष्ठति न चाति मृणालखण्डं  चक्रः क्षपासु विरहे
खलु चक्रवाक्याः ॥ ६४२४॥

6425@1   उत्कूजन्तु वटे वटे बत बकाः काका वराका अपि  क्रांकुर्वन्तु सदा
निनादपटवस्ते पिप्पले पिप्पले ।
6425@2    सोऽन्यः कोऽपि रसालपल्लवलवग्रासोल्लसत्पाटव-
क्रीडत्कोकिलकण्ठकूजनकलालीलाविलासक्रमः ॥ ६४२५॥

6426@1   उत्कृत्य ज्वलितात् शवात् कथमपि प्रेताशनः पैशितीं  पेशीमग्निमयीं
निगीर्य सहसा दन्दह्यमानोदरः ।
6426@2    धावत्युत्प्लवते मुहुर्निपतति प्रोत्तिष्ठति प्रेक्षते  विष्वक्क्रोशति
सम्पिनष्टि जठरं मुष्ट्या हते मस्तकम् ॥ ६४२६॥

6427@1   उत्कृत्योत्कृत्य कृत्तिं प्रथममथ पृथूच्छोफभूयांसि मांसान्य
अंसस्फिक्पृष्ठपिण्डाद्यवयवसुलभान्युग्रपूत् ईनि जग्ध्वा ।
6427@2    आत्तस्नाय्वन्त्रनेत्रः प्रकटितदशनः प्रेतर कः कर काद्  अ
कस्थादस्थिसंस्थं स्थपुटगतमपि क्रव्यमव्यग्रमत्ति ॥ ६४२७॥

6428@1   उत्कृत्योत्कृत्य गर्भानपि शकलयतः क्षत्रसंतानरोषाद्
उद्दामस्यैकविंशत्यवधि विधसतः सर्वतो राजवंश्यान् ।
6428@2    पित्र्यं तद्रक्तपूर्णह्रदसवनमहानन्दमन्दायमान-  क्रोधाग्नेः कुर्वतो
मे न खलु न विदितः सर्वभूतैः स्वभावः ॥ ६४२८॥

6429@1   उत्कृष्टबलवीर्यस्य विजिगीषोर्जयैषिणः ।
6429@2    गुणानुरक्तप्रकृतेर्यात्रा यानमिति स्मृतम् ॥ ६४२९॥

6430@1   उत्कृष्टमध्यमनिकृष्टजनेषु मैत्री  यद्वच्छिलासु सिकतासु जलेषु
रेखा ।
6430@2    वैरं क्रमादधममध्यमसज्जनेषु  यद्वच्छिलासु सिकतासु जलेषु
रेखा ॥ ६४३०॥

6431@1   उत्कोचं प्रीतिदानं च द्यूतद्रव्यं सुभाषितम् ।
6431@2    कामिनीं प्रथमावस्थां सद्यो गृह्णाति बुद्धिमान् ॥ ६४३१॥

6432@1   उत्कोचकाश्चौपधिका वञ्चकाः कितवास्तथा ।
6432@2    म गलादेशवृत्ताश्च भद्रप्रेक्षणिकैः सह ॥ ६४३२॥

6433@1   असम्यक्कारिणश्चैव महामात्राश्चिकित्सकाः ।
6433@2    शिल्पोपचारयुक्ताश्च निपुणाः पुण्ययोषितः ॥ ६४३३॥

6434@1   एवमाद्यान् विजानीयात् प्रकाशांल्लोककण्टकान् ।
6434@2    विगूढचारिणश्चान्यान् अनार्यानार्यलि गिनः ॥ ६४३४॥

6435@1   उत्कोचपारितोषक-  भाटसुभाषिततरार्थचौर्यांशाः ।
6435@2    तत्क्षणमेव ग्राह्याः  षडन्यकाले न लभ्यन्ते ॥ ६४३५॥

6436@1   उत्क्रान्तं गिरिकूटल घनसहं ते वज्रसारा नखास् तत्तेजश्च तदूर्जितं
स च नगोन्माथी निनादो महान् ।
6436@2    आलस्यादविमुञ्चता गिरिगुहां सिंहेन निद्रालुना  सर्वं
विश्वजयैकसाधनमिदं लब्धं न किंचित् कृतम् ॥ ६४३६॥

6437@1   उत्क्रान्तानामामिषायोपरिष्टाद्  अध्याकाशं बभ्रुमुः पत्रवाहाः ।
6437@2    मूर्ताः प्राणा नूनमद्याप्यवेक्षा-  मासुः कायं त्याजिता दारुणास्त्रैः ॥ ६४३७॥

6438@1   उत्क्रामद्भिश्च यः प्राणैः प्रयतः शिष्टसंमतः ।
6438@2    चिन्तयेन् मनसा ग गां स गतिं परमां लभेत् ॥ ६४३८॥

6439@1   उत्क्षिप्तं करक कणद्वयमिदं बद्धा दृढं मेखला  यत्नेन प्रतिपादिता
मुखरयोर्मञ्जीरयोर्मूकता ।
6439@2    आरब्धे रभसान् मया प्रियसखि क्रीडाभिसारोत्सवे
चण्डालस्तिमिरावगुण्ठनपटक्षेपं विधत्ते विधुः ॥ ६४३९॥

6440@1   उत्क्षिप्तं सखि वर्तिपूरितमुखं मूकीकृतं नूपुरं  काञ्चीदाम
निवृत्तघर्घररवं क्षिप्तं दुकूलान्तरे ।
6440@2    सुप्ताः पञ्जरसारिकाः परिजनोऽप्याघूर्णितो निद्रया  शून्यो राजपथस्तमांसि
निविडान्येह्येहि निर्गम्यताम् ॥ ६४४०॥

6441@1   उत्क्षिप्तं सह कौशिकस्य पुलकैः साकं मुखैर्नामितं  भूपानां
जनकस्य संशयधिया सार्धं समास्फालितम् ।
6441@2    वैदेहीमनसा समं च सहसा कृष्टं ततो भार्गव-
प्रौढाहंकृतिकन्दलेन च समं भग्नं तदैशं धनुः ॥ ६४४१॥

6442@1   उत्क्षिप्तबाहुदर्शित-  भुजमूलं चूतमुकुल मम सख्या ।
6442@2    आकृष्यमाण राजति  भवतः परमुच्चपदलाभः ॥ ६४४२॥

6443@1   उत्क्षिप्तमुच्छ्रितसितांशुकरावलम्बैर् उत्तम्भितोडुभिरतीवतरां
शिरोभिः ।
6443@2    श्रद्धेयनिर्झरजलव्यपदेशमस्य  विष्वक्तटेषु पतति स्फुटमन्तरीक्षम्
॥ ६४४३॥

6444@1   उत्क्षिप्ता अपि दन्तीद्रैः कोपनैः पत्तयः परम् ।
6444@2    तदसूनहरन् खड्गघातैः स्वस्य पुरः प्रभोः ॥ ६४४४॥

6445@1   उत्क्षिप्य करिभिर्दूरान् मुक्तानां योधिनां दिवि ।
6445@2    प्रापि जीवात्मभिर्दिव्या गतिर्वा विग्रहैर्मही ॥ ६४४५॥

6446@1   उत्क्षिप्य टिट्टिभः पादावास्ते भ गभयाद् दिवः ।
6446@2    स्वचित्तकल्पितो गर्वः कस्य नात्रापि विद्यते ॥ ६४४६॥

6447@1   उत्क्षिप्यालकमालिकां विलुलितामापाण्डुगण्डस्थलाद्
विश्लिष्यद्वलयप्रपातभयतः प्रोल्लास्य किंचित् करौ ।
6447@2    द्वारस्तम्भनिषण्णगात्रलतिका केनापि पुण्यात्मना
मार्गालोकनदत्तदृष्टिरबला तत्कालमालि ग्यते ॥ ६४४७॥

6448@1   उत्क्षिप्योच्चैः प्रस्फुरन्तं रदाभ्याम्  ईषादन्तः कुञ्जरं शात्रवीयम् ।
6448@2    श‍ृ गप्रोतप्रावृषेण्याम्बुदस्य  स्पष्टं प्रापत् साम्यमुर्वीधरस्य ॥ ६४४८॥

6449@1   उत्खातं निधिश कया क्षितितलं ध्माता गिरेर्धातवो  निस्तीर्णः
सरितांपतिर्नृपतयो यत्नेन संसेविताः ।
6449@2    मन्त्राराधनतत्परेण मनसा नीताः श्मशाने निशाः  प्राप्तः काणवराटकोऽपि
न मया तृष्णेऽधुना मा भव ॥ ६४४९॥

6450@1   उत्खातच्छिन्नसंध्यारुणकमलवनो व्योमकासारमध्यं  मन्ये मत्तो
निशीथाह्वयवनमहिषो म क्ष्वविक्षन्मिम क्षुः ।
6450@2    तत्कालोद्भिद्यमानः सह तनुपृथुभिस्तारकाबुद्बुदौघैस् तस्मादेवोज्जिहीते
कलुषितभुवनं भीषणो ध्वान्तप कः ॥ ६४५०॥

6451@1   उत्खातदैवतमिवायतनं पुरारेर् अस्ताचलान्तरितसूर्यमिवान्तरिक्षम् ।
6451@2    हम्मीरभूभुजि गते सुरवेश्म विश्वं  पश्यामि हारमिव नायकरत्नशून्यम्
॥ ६४५१॥

6452@1   उत्खातान् प्रतिरोपयन् कुसुमितांश्चिन्वंल्लघून् वर्धयन्  अत्युच्चान्
नमयन् पृथून् विदलयन् विश्लेषयन् संहतान् ।
6452@2    तीक्ष्नान् कण्टकिनो बहिर्नियमयन् स्वारोपितान् पालयन्  मालाकार इव
प्रयोगकुशलो राज्ये चिरं तिष्ठति ॥ ६४५२॥

6453@1   उत्खाय चित्तोपवनात् सुमेधो-  माला कृता पुस्तकनिष्कुटेषु ।
6453@2    काव्यद्रुमाणामधिरोपितानां  फलं परां निर्वृतिमुन्नयामः ॥ ६४५३॥

6454@1   उत्खेलत्त्रिवलीतर गतरला रोमावलीशैवल-  स्त्रग्वल्लिर्युवती ध्रुवं
जनमनोनिर्वाणवाराणसी ।
6454@2    एतस्या यदुरस्तटीपरिसरे यद्बाल्यचापल्ययोः  स्थाने
यौवनशिल्पिकल्पितचिताचैत्यद्वयं दृश्यते ॥ ६४५४॥

6455@1   उत्तंसः केकिपिच्छैर्मरकतवलयश्यामले दोःप्रकाण्डे  हारः
सान्द्रेन्द्रनीलैर्मृगमदरचितो वक्त्रपत्रप्रपञ्चः ।
6455@2    नीलाब्जैः शेखरश्रीरसितवसनता चेत्यभीकाभिसारे  सम्प्रत्येणेक्षणानां
तिमिरभरसखी वर्तते वेषलीला ॥ ६४५५॥

6456@1   उत्तंसकौतुकरसेन विलासिनीनां  लूनानि यस्य न नखैरपि पल्लवानि ।
6456@2    उद्यानमण्डनतरो सहकार स त्वम्  अ गारकारकरगोचरतां गतोऽसि ॥ ६४५६॥

6457@1   उत्तंसितं भाति मुखप्रभाभिर् न किंचिदब्जं यदहो तदस्याः ।
6457@2    युक्तं दृशावेव विधिर्विधिज्ञः  कर्णद्वयालंकरणं चकार ॥ ६४५७॥

6458@1   उत्तंसीकृतचन्द्रमाः सभुजगान् वीचीन् परावर्तयन्  ज्योत्स्नाभस्मविलेपने
निरवधिस्फीते महिम्नि स्थितः ।
6458@2    प्रे कच्छ करोटिकोटिहननैः स्वःसिन्धुमुद्घोषयन्न्  अत्यन्तं पथि
गर्जिताट्टहसितो रुद्रं हसत्यर्णवः ॥ ६४५८॥

6459@1   उत्तंसेषु ननर्त न क्षितिभुजां न प्रेक्षकैर्लक्षितः  साका क्षं
लुठितो न च स्तनतटे लीलावतीनां क्वचित् ।
6459@2    कष्टं भोश्चिरमन्तरेव जलधेर्दैवाद् विशीर्णोऽभवत्  खेलद्व्यालकुला
गघर्षणपरिक्षीणप्रमाणो मणिः ॥ ६४५९॥

6460@1   उत्तप्तोऽयमुरंगमः शिखितलच्छायां समालम्बते  वैरं साहजिकं
विहाय च शिखी मूलं तरोर्गच्छति ।
6460@2    याचन्ते च जलं निकुञ्जभवने तृष्णातुराः सारिकास् तप्ते वारिणि प
कजानि मधुपास्त्यक्त्वा श्रयन्ते लताः ॥ ६४६०॥

6461@1   उत्तमं पुष्करक्षेत्रं ताराक्षेत्रं न मध्यमम् ।
6461@2    अधमं च कुरुक्षेत्रं प्रभासं त्वधमाधमम् ॥ ६४६१॥

6462@1   उत्तमं प्रणिपातेन शूरं भेदेन योजयेत् । नीचमल्पप्रदानेन समशक्तिं
पराक्रमैः ॥

6463@1   उत्तमं सुचिरं नैव विपदोऽभिभवन्त्यलम् ।
6463@2    राहुग्रसनसंभूतिः क्षणं विच्छाययेद् विधुम् ॥ ६४६३॥

6464@1   उत्तमं स्वार्जितं वित्तं मध्यमं पितुरर्जितम् ।
6464@2    अधमं भ्रातृवित्तं च स्त्रीवित्तमधमाधमम् ॥ ६४६४॥

6465@1   उत्तमः क्लेशविक्षोभं क्षमः सोढुं न हीतरः ।
6465@2    मणिरेव महाशाणघर्षणं न तु मृत्कणः ॥ ६४६५॥

6466@1   उत्तमः षट्पदः प्रोक्तो मध्यमः पञ्चभिस्तथा ।
6466@2    कनिष्ठस्तु चतुर्भिः स्याद् एवं स्युर्ध्रुवकास्त्रिधा ॥ ६४६६॥

6467@1   उत्तमकुलेऽपि जातः  सेवां विदधाति नीचलोकस्य ।
6467@2    वदति च वाचं नीचाम्  उदरेश्वरपीडितो मर्त्यः ॥ ६४६७॥

6468@1   उत्तमतरुणप्रकृतिः  पुलकादिकसूचितान्यतनुसक्तिः ।
6468@2    स्फुटसंनिहितविभावो  निवार्यते केन श‍ृ गारः ॥ ६४६८॥

6469@1   उत्तमपदार्थरसिकाः  सुलभा लोके भवन्ति सर्वेऽपि ।
6469@2    दूषितपदार्थरसिकस् त्वमिव मतस्त्वं पुनः करट ॥ ६४६९॥

6470@1   उत्तमभुजंगसंगम-  निस्पन्दनितम्बचापलस्तस्याः ।
6470@2    मन्दरगिरिरिव विबुधैर् इतस्ततः कृष्यते कायः ॥ ६४७०॥

6471@1   उत्तमर्णधनदानश कया  पावकोत्थशिखया हृदिस्थया ।
6471@2    देव दग्धवसना सरस्वती  नास्यतो बहिरुपैति लज्जया ॥ ६४७१॥

6472@1   उत्तमर्णमुखं पश्यन्न् अधमर्णो ह्रिया नमन् ।
6472@2    मृत्युजीवितयोर्युद्धसंभ्रमं परिलोकते ॥ ६४७२॥

6473@1   उत्तमवनितैकगतिः  करीव सरसीपयः सखीधैर्यम् ।
6473@2    आस्कन्दितोरुणा त्वं  हस्तेनैव स्पृशन् हरसि ॥ ६४७३॥

6474@1   उत्तमश्चिन्तितं कुर्यात् प्रोक्तकारी तु मध्यमः ।
6474@2    अधमोऽश्रद्धया कुर्याद् अकर्तोच्चरितम् पितुः ॥ ६४७४॥

6475@1   उत्तमस्तोषमायाति तद गं पोष्यते यदि ।
6475@2    वृक्षः प्रसीदति प्रायः पादाभ्य गेन न स्वयम् ॥ ६४७५॥

6476@1   उत्तमस्य क्षणं कोपो मध्यस्य प्रहरद्वयम् ।
6476@2    अधमस्य त्वहोरात्रं पापिष्ठो नैव मुच्यते ॥ ६४७६॥

6477@1   उत्तमस्यापि वर्णस्य नीचोऽपि गृहमागतः ।
6477@2    पूजनीयो यथायोग्यं सर्वदेवमयोऽतिथिः ॥ ६४७७॥

6478@1   उत्तमस्यापि वर्णस्य नीचोऽपि गृहमागतः ।
6478@2    बालो वा यदि वा वृद्धः सर्वस्याभ्यागतो गुरुः ॥ ६४७८॥

6479@1   उत्तमाः स्वगुणैः ख्याता मध्यमाश्च पितुर्गुणैः ।
6479@2    अधमा मातुलस्यापि श्वशुरस्याधमाधमाः ॥ ६४७९॥

6480@1   उत्तमाः स्वार्जितैर्द्रव्यैः पितुर्वित्तेन मध्यमाः ।
6480@2    अधमा मातृवित्तेन स्त्रीवित्तेनाधमाधमाः ॥ ६४८०॥

6481@1   उत्तमा आत्मनः ख्याताः पितुः ख्याताश्च मध्यमाः ।
6481@2    अधमा मातुलात् ख्याताः श्वशुराच्चाधमाधमः ॥ ६४८१॥

6482@1   उत्तमा गोद्भवाज्ज्यैष्ठ्याद् ब्रह्मणश्चैव धारणात् ।
6482@2    सर्वस्यैवास्य सर्गस्य धर्मतो ब्राह्मणः प्रभुः ॥ ६४८२॥

6483@1   उत्तमाधममध्यानां श्रोतव्यं वचनं बुधैः ।
6483@2    तत्र चात्महितं ग्राह्यं वस्तवाक्यं यथा नृपः ॥ ६४८३॥

6484@1   उत्तमाधममध्यानि बुद्ध्वा कार्याणि पार्थिवः ।
6484@2    उत्तमाधममध्येषु पुरुषेषु नियोजयेत् ॥ ६४८४॥

6485@1   उत्तमाधमसंसक्तौ जानन् सदृशवृत्तिताम् ।
6485@2    नारीणां शुचिबाह्यानाम् अ गनाख्यां व्यधाद् विधिः ॥ ६४८५॥

6486@1   उत्तमानां स्वभावोऽयं परदुःखासहिष्णुता ।
6486@2    स्वयं दुःखं च सम्प्राप्तं मन्यतेऽन्यस्य वार्यते ॥ ६४८६॥

6487@1   उत्तमानामपि स्त्रीणां विश्वासो नैव विद्यते ।
6487@2    राजप्रियाः कैरविण्यो रमन्ते मधुपैः सह ॥ ६४८७॥

6488@1   उत्तमानुत्तमानेव गच्छन् हीनांश्च वर्जयन् ।
6488@2    ब्राह्मणः श्रेष्ठतामेति प्रत्यवायेन शूद्रताम् ॥ ६४८८॥

6489@1   उत्तमानेव सेवेत प्राप्ते काले तु मध्यमान् ।
6489@2    अधमांस्तु न सेवेत य इच्छेच् श्रेय आत्मनः ॥ ६४८९॥

6490@1   उत्तमाभिजनोपेतान् न नीचैः सह वर्धयेत् ।
6490@2    कृशोऽपि हि विवेकज्ञो याति संश्रयणीयताम् ॥ ६४९०॥

6491@1   उत्तमाश्चात्मना ख्याताः पित्रा ख्याताश्च मध्यमाः ।
6491@2    अधमा मातुलैः ख्याताः श्वशुरैश्चाधमाधमाः ॥ ६४९१॥

6492@1   उत्तमास्ताजिकाः प्रोक्ताः पारसीकाः समुद्रजाः ।
6492@2    कोक्काणाखतलाणाश्च तथा सौराष्ट्रजा हयाः ॥ ६४९२॥

6493@1   उत्तमे तु क्षणं कोपो मध्यमे घटिकाद्वयम् ।
6493@2    अधमे स्यादहोरात्रं चाण्डाले मरणान्तिकः ॥ ६४९३॥

6494@1   उत्तमेनोत्तमं सर्वं मनुष्याणां प्रयत्नतः ।
6494@2    अदृष्टमीक्ष्य सर्वेषां वक्तव्यं सुविचक्षणैः ॥ ६४९४॥

6495@1   उत्तमे विघ्नवत्तास्ति अधमो दुःखभाजनम् ।
6495@2    तस्मात् सर्वत्र योग्यत्वाच् श्रेष्ठो वै मध्यमः स्मृतः ॥ ६४९५॥

6496@1   उत्तमैः सह स गेन को न याति समुन्नतिम् ।
6496@2    मूर्ध्ना तृणानि धार्यन्ते ग्रथितैः कुसुमैः सह ॥ ६४९६॥

6497@1   उत्तमैः सह सांगत्यं पण्डितैः सह संकथाम् ।
6497@2    अलुब्धैः सह मित्रत्वं कुर्वाणो नावसीदति ॥ ६४९७॥

6498@1   उत्तमैः सह सांगत्यं यत् प्राज्ञैः सत्यवादिभिः ।
6498@2    बन्धनस्थोऽपि तिष्ठेत न तु राज्ये नराधमैः ॥ ६४९८॥

6499@1   उत्तमैः स्वीकृतो नीचो नीच एव न चोत्तमः ।
6499@2    भैरवाधिष्ठितः श्वा तु कदाचिन् नैव केसरी ॥ ६४९९॥

6500@1   उत्तमैरननुज्ञातं कार्यं नेच्छेच्च तैः सह ।
6500@2    देवैः साकं सुधापानाद् राहोश्छिन्नं शिरो यतः ॥ ६५००॥

6501@1   उत्तमैरुत्तमैर्नित्यं संबन्धानाचरेत् सह ।
6501@2    निनीषुः कुलमुत्कर्षम् अधमानधमांस्त्यजेत् ॥ ६५०१॥

6502@1   उत्तमो नातिवक्ता स्याद् अधमो बहुभाषकः ।
6502@2    न हि स्वर्णे ध्वनिस्तादृग् यादृक् कांस्ये प्रजायते ॥ ६५०२॥

6503@1   उत्तमोऽपि कुलजोऽपि मनुष्यः  सर्वलोकमहितोऽपि बुधोऽपि ।
6503@2    दासतां भजति यां भजमानस् तां भजन्ति गणिकां किमु सन्तः ॥ ६५०३॥

6504@1   उत्तमोऽप्यधमस्य स्याद् याच्ञानम्रकरः क्वचित् ।
6504@2    कौस्तुभादीनि रत्नानि ययाचे हरिरम्बुधिम् ॥ ६५०४॥

6505@1   उत्तमोऽप्रार्थितो दत्ते मध्यमः प्रार्थितः पुनः ।
6505@2    याचकैर्याच्यमानोऽपि दत्ते न त्वधमाधमः ॥ ६५०५॥

6506@1   उत्तमो मध्यमो नीचोऽधमो भ्रातृगुणैर्नरः ।
6506@2    कन्यास्त्रीभगिनीभाग्यो नरोऽधमतमो मतः ॥ ६५०६॥

6507@1   उत्तमो रसवादश्च धातुवादश्च मध्यमः ।
6507@2    अधमो मन्त्रवादश्च मिथ्यावादोऽधमाधमः ॥ ६५०७॥

6508@1   उत्तर गय कुर गलोचने  लोचने कमलगर्वमोचने ।
6508@2    अस्तु सुन्दरि कलिन्दनन्दिनी-  वीचिडम्बरगभीरमम्बरम् ॥ ६५०८॥

6509@1   उत्तरतश्च मधूकाद्  अहिनिलयः पश्चिमोत्तरे तोयम् ।
6509@2    परिहृत्य पञ्चहस्तान्  अर्धाष्टमपौरुषं वाच्यम् ॥ ६५०९॥

6510@1   उत्तरन्ति विनिकीर्य पल्वलं  गाढप कमतिवाहितातपाः ।
6510@2    दंष्ट्रिणो वनवराहयूथपा  दष्टभ गुरबिसा कुरा इव ॥ ६५१०॥

6511@1   उत्तरादुत्तरं वाक्यम् उत्तरादेव जायते ।
6511@2    सुवृष्टिगुणसम्पन्नाद् बीजाद् बीजमिवापरम् ॥ ६५११॥

6512@1   उत्तरापथकान्तानां किं ब्रूमो रामणीयकम् ।
6512@2    यासां तुषारसंभेदे न म्लायति मुखाम्बुजम् ॥ ६५१२॥

6513@1   उत्तरीयविनयात् त्रपमाणा  रुन्धती किल तदीक्षणमार्गम् ।
6513@2    आवरिष्ट विकटेन विवोढुर् वक्षसैव कुचमण्डलमन्या ॥ ६५१३॥

6514@1   उत्तरेण किमात्मैव पञ्चबाणाग्निसाक्षिकम् ।
6514@2    तव सख्यै मया दत्तो न सेव्यः सेविता रहः ॥ ६५१४॥

6515@1   उत्तरेण सदा कार्यं प्राणस्य न विरोधकम् ।
6515@2    संग्रामेण विना कार्यं न लक्ष्यं दक्षिणामुखम् ॥ ६५१५॥

6516@1   उत्तानफललुब्धानां वरं राजोपजीविनः ।
6516@2    न तु तत्स्वामिनस्तीव्रपरिक्लेशैः फलन्ति ये ॥ ६५१६॥

6517@1   उत्तानाः कति वेल्लिताः कति रयादाभुग्नमध्याः कति  क्षिप्तोत्क्षिप्तविकुञ्चिताः
कति भुजास्तौर्यत्रिकानुक्रमात् ।
6517@2    कल्पान्तेषु महानटस्य झटिति प्रक्रान्तचक्रभ्रमि-  भ्रान्तौ
केवलमग्निहासगरलैर्लेखात्रयं पातु वः ॥ ६५१७॥

6518@1   उत्तानामुपधाय बाहुलतिकामेकामपा गश्रिताम्  अन्यामप्यलसां निधाय
विपुलाभोगे नितम्बस्थले ।
6518@2    नीवीं किंचिदवश्लथां विदधती निश्वासलोलालका
तल्पोत्पीडनतिर्यगुन्नतकुचं निद्राति शातोदरी ॥ ६५१८॥

6519@1   उत्तानोच्छूनमण्डूकपाटितोदरसंनिभे ।
6519@2    क्लेदिनि स्त्रीव्रणे सक्तिरकृमेः कस्य जायते ॥ ६५१९॥

6520@1   उत्तानोल्लपितप्रतारितनवश्रोत्रैः कथं भाव्यतां
वाक्प्रत्यंशनिवेशिताखिलजगत्तत्त्वा कवीनां कला ।
6520@2    रथ्यागर्तविगाहनाद्भुतकृतैर्गाह्यः क्व रत्नाकरो
यस्यान्तःशफराधमाननतटीमज्जद्गिरीन्द्राः श्रियः ॥ ६५२०॥

6521@1   उत्तानौ चरणौ कृत्वा ऊरुसंस्थौ प्रयत्नतः ।
6521@2    ऊरुमध्ये तथोत्तानौ पाणी पद्मासनं त्विदम् ॥ ६५२१॥

6522@1   उत्तारकमतिस्निग्धं भ्रूक्षेपवशवर्ति च ।
6522@2    सदा मुखस्थं मित्रं चेन् नेत्रेण चपलेन किम् ॥ ६५२२॥

6523@1   उत्तारयति विपत्ताव् इति धनवत्तामपेक्षते क्षितिपः ।
6523@2    चेन्नेह तदुपयोगस् तं नियतं वित्तसंचयो रोगः ॥ ६५२३॥

6524@1   उत्तालताटकोत्पातदर्शनेऽप्यप्रकम्पितः ।
6524@2    नियुक्तस्तत्प्रमाथाय स्त्रैणेन विचिकित्सति ॥ ६५२४॥

6525@1   उत्तालतालीवनसम्प्रवृत्त-  समीरसीमन्तितकेतकीकाः ।
6525@2    आसेदिरे लावणसैन्धवीनां  चमूचरैः कच्छभुवां प्रदेशाः ॥ ६५२५॥

6526@1   उत्तालापीतहालारसविवशमनोवृत्तिताला कसीर-
प्रोत्खाताकृष्टकालागुरुरुचिररुचिः स्त्रोतसोन्मादशीला ।
6526@2    अच्छण्डीद्वीपवन्दीभवदखिलचलत्कान्दिशीकोग्रनक्रा  कालिन्दी वोऽस्तु
संदीपितसुकृतचयोद्रेकम्न्दीकृतैनाः ॥ ६५२६॥

6527@1   उत्तालालकभञ्जनानि कबरीपाशेषु शिक्षारसो  दन्तानां परिकर्म
नीविनहनं भ्रूलास्ययोग्याग्रहः ।
6527@2    तिर्यग्लोचनचेष्टितानि वचसां छेकोक्तिसंक्रान्तयः  स्त्रीणां म्लायति
शैशवे प्रतिकलं कोऽप्येष केलिक्रमः ॥ ६५२७॥

6528@1   उत्तिष्ठ क्षणमेकमुद्वह सखे दारिद्र्यभारं गुरुं  श्रान्तस्तावदहं
चिरान् मरणजं सेवे त्वदीयं सुखम् ।
6528@2    इत्युक्तो धनवर्जितेन विदुषा गत्वा श्मशानं शवो  दारिद्र्यान् मरणं
वरं सुखमिति ज्ञात्वा स तूष्णीं स्थितः ॥ ६५२८॥

6529@1   उत्तिष्ठति नमति वणिक्  पृच्छति कुशलं ददाति च स्थानम् ।
6529@2    निक्षेपपाणिमाप्तं  दृष्ट्वा धर्म्यां कथां कुरुते ॥ ६५२९॥

6530@1   उत्तिष्ठ दूति यामो  यामो यातस्तथापि नायातः ।
6530@2    यातः परमपि जीवेज् जीवितनाथो भवेत् तस्याः ॥ ६५३०॥

6531@1   उत्तिष्ठन्त्या रतान्ते भरमुरगपतौ पाणिनैकेन कृत्वा  धृत्वा चान्येन
वासो विगलितकबरीभारमंसे वहन्त्याः ।
6531@2    भूयस्तत्कालकान्तिद्विगुणितसुरतप्रीतिना शौरिणा वः  शय्यामालि ग्य नीतं
वपुरलसलसद्बाहु लक्ष्म्याः पुनातु ॥ ६५३१॥

6532@1   उत्तिष्ठमानस्तु परो नोपेक्ष्यः पथ्यमिच्छता ।
6532@2    समौ हि शिष्टैराम्नातौ वर्त्स्यन्तावामयः स च ॥ ६५३२॥

6533@1   उत्तिष्ठ यदि जीवन्तीं मामिच्छसि तमानय ।
6533@2    अहं नेतुमशक्यापि सुदूरमिदमन्तरम् ॥ ६५३३॥

6534@1   उत्तिष्ठ वत्सेत्यमृतायमानं  वचो निशम्योत्थितमुत्थितः सन् ।
6534@2    ददर्श राजा जननीमिव स्वां  गामग्रतः प्रस्रविणीं न सिंहम् ॥ ६५३४॥

6535@1   उत्तिष्ठारात् तरौ मे तरुणिमम तरोः शक्तिरारोहण का  साक्षादाख्यामि
मुग्धे तरणिमिह रवेराख्यया का रतिर्मे ।
6535@2    वार्तेयं नौप्रस गे कथमपि भविता नावयोः संगमार्था  वार्तापीति
स्मितास्यं जितगिरमजितं राधयाराधयामि ॥ ६५३५॥

6536@1   उत्तिष्ठोत्तिष्ठ किं शेषे प्राप्ते परिभवे नवे ।
6536@2    अद्य वै निर्भया ल कां प्रविष्टाः सूर्यरश्मयः ॥ ६५३६॥

6537@1   उत्तीर्णभारलघुनाप्यलघूलपौघ-  सौहित्यनिःसहतरेण तरोरधस्तात् ।
6537@2    रोमन्थमन्थरचलद्गुरुसास्नमासां  चक्रे निमीलदलसेक्षणमौक्षकेण
॥ ६५३७॥

6538@1   उत्तीर्य दक्षिणे पूर्वं पश्चाद् वामेऽतिनिन्दिताः ।
6538@2    कैश्चित् कृष्णो मृगश्चैकः कैश्चित् सर्वेऽपि नादृताः ॥ ६५३८॥

6539@1   उत्तीर्य पृष्ठतो याति वेष्टनं वाकरोति चेत् ।
6539@2    स्वस्थस्य वेष्टनप्राप्तिः सभयस्य भयं हरेत् ॥ ६५३९॥

6540@1   उत्तु गपीवरकुचद्वयपीडिता गम्  आलि गितः पुलकितेन भुजेन रत्या ।
6540@2    श्रीमञ् जगन्ति मदयन् नयनाभिरामः  कामोऽयमेति मदघूर्णितनेत्रपद्मः
॥ ६५४०॥

6541@1   उत्तु गमत्तमात गमस्तकन्यस्तलोचनः ।
6541@2    आसन्न्ऽएपि च सार गे न वाञ्च्छां कुरुते हरिः ॥ ६५४१॥

6542@1   उत्तु गवातायनगोपुराणि  गृहाणि वित्तानि दुरर्जितानि ।
6542@2    क्षणादधःपातकराणि हन्त  चितातिथेरस्य निरर्थकानि ॥ ६५४२॥

6543@1   उत्तु गशैलशिखरस्थितपादपस्य  काकः कृशोऽपि फलमालभते
सपक्षः ।
6543@2    सिंहः प्रचण्डगजकुम्भविदारकोऽपि  उच्छिष्टमेव लभते खलु
पक्षहीनः ॥ ६५४३॥

6544@1   उत्तु गशैलशिखराश्रयणेन केचिद्  उद्दामवीचिवलिताः सरितो भवन्ति ।
6544@2    अन्ये पुणर्जलकनास्तृणलोष्टपाताद्  अम्भोमुचां पयसि न क्षयमाप्नुवन्ति
॥ ६५४४॥

6545@1   उत्तु गशैलशिखरे ननु पादपस्य  काकोऽपि पक्वफलमालभते सपक्षः ।
6545@2    सिंहो बली गजविदारणदारुणोऽपि  सीदत्यहो तरुतले निजपक्षहीनः ॥ ६५४५॥

6546@1   उत्तु गस्तनपर्वतादवतरद्ग गेव हारावली  रोमाली नवनीलनीरजरुचिः
सेयं कलिन्दात्मजा ।
6546@2    जातं तीर्थमिदं सुपुण्यजनकं यत्रानयोः संगमश्  चन्द्रो मज्जति
लाञ्छनापहृतये नूनं नखांकच्छलात् ॥ ६५४६॥

6547@1   उत्तु गस्तनपर्वतैस्तनुरुहै रोमावलीभूरुहैः  काञ्चीक
कणनूपुरध्वनिपरैर्हारावलीवागुरैः ।
6547@2    भ्रूचापेन कटाक्षविस्तरशरैः कन्दर्पदावानलैर् बाला खेलति पारधं
निजगुणैः कामीमृगो बध्यते ॥ ६५४७॥

6548@1   उत्तु गस्तनभरतान्ततान्तमध्यं  विश्लिष्यद्घनकचवान्तवान्तसूनम् ।
6548@2    वक्राब्जभ्रमदलिभीतभीतनेत्रं  मुग्धाक्षी मम धुरि मन्दमन्दमेति
॥ ६५४८॥

6549@1   उत्तु गस्तनभार एश तरले नेत्रे चले भ्रूलते  रागान्धेषु
तदोष्ठपल्लवमिदं कुर्वन्तु नाम व्यथाम् ।
6549@2    सौभाग्याक्षरप क्तिरेव लिखिता पुष्पायुधेन स्वयं  मध्यस्थापि करोति
तापमधिकं रोमावली केन सा ॥ ६५४९॥

6550@1   उत्तु गस्तनमण्डलादवतरद्ग गेव हारावली  रोमाली नवनालनीरदरुचिः
सेयं कलिन्दात्मजा ।
6550@2    जातं तीर्थमिदं सुपुण्यजनकं यत्रावयोः संगमश्  चन्द्रो मज्जति
लाञ्छनापहृदये नूनं नखांकच्छलात् ॥ ६५५०॥

6551@1   उत्तु गस्तनमण्डलोपरिलसत्प्रालम्बमुक्तामणेर्
अन्तर्बिम्बितमिन्द्रनीलनिकरच्छायानुकारिद्युति ।
6551@2    लज्जाव्याजमुपेत्य नम्रवदना स्पष्टं मुरारेर्वपुः  पश्यन्ती मुदिता
मुदेऽस्तु भवतां लक्ष्मीर्विवाहोत्सवे ॥ ६५५१॥

6552@1   उत्तु गस्तनशैलदुस्तरमुरो निम्नातिनाभिस्थली  भीमं देहवनं
स्फुरद्भुजलतं रोमालिजालाकुलम् ।
6552@2    व्याधः पञ्चशरः किरत्यतितरांस्तीक्ष्णान् कटाक्षाशुगांस् तन्मे ब्रूहि
मनःकुर ग शरणं कं सांप्रतं यास्यसि ॥ ६५५२॥

6553@1   उत्तु गादनिलचलांशुकास्तटान्ताच्  चेतोभिः सह भयदर्शिनां प्रियाणाम् ।
6553@2    श्रोणीभिर्गुरुभिरतूर्णमुत्पतन्त्यस् तोयेषु द्रुततरम गना निपेतुः ॥ ६५५३॥

6554@1   उत्तु गे कृतसंश्रयस्य शिखरिण्युच्चावचग्रावणि  न्यग्रोधस्य किम
ग तस्य वचसा श्लाघासु पर्याप्यते ।
6554@2    बन्दुर्वा स पुराकृतः किमथवा सत्कर्मणां संचयो  मार्गे
रूक्षविपत्रशाखिनि जनो यं प्राप्य विश्राम्यति ॥ ६५५४॥

6555@1   उत्तु गे विभवद्रुमस्य शिखरे भुक्त्वा फलं स्वेच्छया  तस्मात्
प्रस्खलितः पदाद्विधिवशाद् भ्रष्टो निरालम्बनः ।
6555@2    पातालोदरभीषणे बहुविधक्लेशोरगाध्यासिते  दौर्गत्यावटगर्भके
निपतितश्चित्रं यदि प्राणिति ॥ ६५५५॥

6556@1   उत्तु गैस्तरुभिः किमेभिरफलैराकाशसंस्पर्शिभिर् धन्योऽसौ
नितरामुलूपविटपो नद्यास्तटे तिष्ठति ।
6556@2    एवं यः कृतबुद्धिरुत्थितजलव्यालोलवीचीवशान्  मज्जन्तं जनमुद्धरामि
यदि वा तेनैव मज्जाम्यहम् ॥ ६५५६॥

6558@1   उत्थातव्यं जागृतव्यं योक्तव्यं भूतिकर्मसु ।
6558@2    भविष्यतीत्येव मनः कृत्वा सततमव्यथैः ॥ ६५५८॥

6559@1   उत्थानं तु मनुष्याणां दक्षाणां दैववर्जितम् ।
6559@2    अफलं दृश्यते लोके सम्यगप्युपपादितम् ॥ ६५५९॥

6560@1   उत्थानं संयमो दाक्ष्यम् अप्रमादो धृतिः स्मृतिः ।
6560@2    समीक्ष्य च समारम्भो विद्धि मूलं भवस्य तत् ॥ ६५६०॥

6561@1   उत्थानं हि नरेन्द्राणां बृहस्पतिरभाषत ।
6561@2    राजधर्मस्य यन् मूलं ॥। ॥। ॥। ॥ ६५६१॥

6562@1   उत्थानधीरः पुरुषो वाग्धीरानधितिष्ठति ।
6562@2    उत्थानधीरं वाग्धीरा रमयन्त उपासते ॥ ६५६२॥

6563@1   उत्थानमभिजानन्ति सर्वभूतानि भारत ।
6563@2    प्रत्यक्षं फलमश्नन्ति कर्मणां लोकसाक्षिकम् ॥ ६५६३॥

6564@1   उत्थानयुक्तः सततं परेषामन्तरैषणे ।
6564@2    आनृण्यमाप्नोति नरः परस्यात्मन एव च ॥ ६५६४॥

6565@1   उत्थानहीनो राजा हि बुद्धिमानपि नित्यशः ।
6565@2    धर्षणीयो रिपूणां स्याद् भुजंग इव निर्विषः ॥ ६५६५॥

6566@1   उत्थानेनामृतं लब्धम् उत्थानेनासुरा हताः ।
6566@2    उत्थानेन महेन्द्रेण श्रैष्ठ्यं प्राप्तं दिवीह च ॥ ६५६६॥

6567@1   उत्थानेनैधयेत् सत्त्वम् इन्धनेनेव पावकम् ।
6567@2    श्रियो हि सततोत्थायी दुर्बलोऽपि समश्नुते ॥ ६५६७॥

6568@1   उत्थाने सभ्यानाम्  उत्तिष्ठति याति तेषु यातेषु ।
6568@2    मतमन्तरापि राज्ञो  विज्ञायाशीःप्रदो बहिरुपैति ॥ ६५६८॥

6568@1   उत्थापितः संयति रेणुरश्वैः  सान्द्रीकृतः स्यन्दनवंशचक्रैः ।
6568@2    विस्तारितः कुञ्जरकर्णतालैर् नेत्रक्रमेणोपरुरोध सूर्यम् ॥ ६५६८॥

6569@1   उत्थाप्य भुजगीं शक्तिं मूलवातैरधःस्थिताम् ।
6569@2    सुषुम्नान्तर्गतां पञ्चचक्राणां भेदिनीं शिवाम् ॥ ६५६९॥

6570@1   उत्थाय पश्चिमे यामे कृतशौचः समाहितः ।
6570@2    हुत्वाग्निं ब्राह्मणांश्चार्य प्रविशेच्च शुभां सभाम् ॥ ६५७०॥

6571@1   उत्थायोत्थाय पापेष्वभिरमति मतिर्मन्दबुद्धेर्यदा ते  नैवेद्वेगो न
शान्तिर्न च भवति घृणा कुर्वतः कर्म निन्द्यम् ।
6571@2    तत् किं नैव प्रभाते ज्वलदनलसमा रौरवी नाम रौद्री
तीक्ष्णायःकीलचक्रक्रकचपटुरवा राजधानी यमस्य ॥ ६५७१॥

6572@1   उत्थायोत्थाय बोद्धव्यं किमद्य सुकृतं कृतम् ।
6572@2    आयुषः खण्डमादाय रविरस्तं गमिष्यति ॥ ६५७२॥

6573@1   उत्थायोत्थाय बोद्धव्यं किमद्य सुकृतं कृतम् ।
6573@2    दत्तं वा दापितं वापि वाक् सत्या वापि भाषिता ॥ ६५७३॥

6574@1   उत्थायोत्थाय बोद्धव्यं महद्भयमुपस्थितम् ।
6574@2    मरणव्याधिशोकानां किमद्य निपतिष्यति ॥ ६५७४॥

6575@1   उत्थायोत्थाय लीयन्ते दरिद्राणां मनोरथाः ।
6575@2    बालवैधव्यदग्धानां कुलस्त्रीणां कुचा इव ॥ ६५७५॥

6576@1   उत्थायोन्नतवासयष्टिशिखरे विस्तारिताकुञ्चितं
बिभ्रत्पादमुदस्तकेसरसटः किंचिद् विनिद्रेक्षणः ।
6576@2    दूरादञ्चितकन्धरः शमवशाद् व्याधूय पक्षद्वयं  मानम्लानिकरः
कुर गकदृशां कोकूयते कुक्कुटः ॥ ६५७६॥

6577@1   उत्थिता एव पूज्यन्ते जनाः कार्यार्थिभिर्नरैः ।
6577@2    शत्रुवत् पतितं को नु वन्दते मानवं पुनः ॥ ६५७७॥

6577A@1   उत्थिताग्रचरणा पृथुस्तनी  पुष्पजालमपचिन्वती तरौ ।
6577A@2    मध्यभञ्जनभयापदेशतो  निस्त्रपा दयितकण्ठमग्रहीत् ॥

6578@1   उत्थितो निशि कलानिधिर्भवेद्  एतदीयमुखतुल्यताप्तये ।
6578@2    प्रापितो मलिनभावमेतया  लज्जया नभसि यात्यदृश्यताम् ॥ ६५७८॥

6579@1   उत्पक्ष्मणोर्नयनयोरुपरुद्धवृत्तिं  बाष्पं कुरु स्थिरतया
विरतानुबन्धम् ।
6579@2    अस्मिन्नलक्षितनतोन्नतभूमिभागे  मार्गे पदानि खलु ते विषमीभवन्ति
॥ ६५७९॥

6580@1   उत्पततोऽप्यन्तरिक्षं गच्छतोऽपि महीतलम् ।
6580@2    धावतः पृथिवीं सर्वां नादत्तमुपतिष्ठति ॥ ६५८०॥

6581@1   उत्पतन्ति यदाकाशे निपतन्ति महीतले ।
6581@2    पक्षिणस्तदपि प्राप्त्या नादत्तमुपतिष्ठते ॥ ६५८१॥

6582@1   उत्पतन्ती भ्रमन्ती सा नमन्ती नलिनेक्षना ।
6582@2    शम्पाशतं वितन्वाना भ्रमरीव भ्रमं व्यधात् ॥ ६५८२॥

6583@1   उत्पतन्त्वन्तरिक्षं वा पातालं प्रविशन्तु वा ।
6583@2    चरन्तु वा दिशः सर्वा ह्यदत्तं नोपलभ्यते ॥ ६५८३॥

6585@1   उत्पतेत् सरुजाद् देशाद् व्याधिदुर्भिक्षपीडितात् ।
6585@2    अन्यत्र वस्तुं गच्छेद् वा वसेद् वा नित्यमानितः ॥ ६५८५॥

6586@1   उत्पत्तिः पयसां निधेर्वपुरपि ख्यातं सुधामन्दिरं  स्पर्धन्ते विशदा
लताभसरला हारावलीमंशवः ।
6586@2    कान्ता कैरविणी तव प्रियसखः श‍ृ गारसारः स्मरो  हं हो चन्द्र
किमत्र तापजननं तापाय यन् मे भवान् ॥ ६५८६॥

6587@1   उत्पत्तिपरिपूरितायाः किमस्याः पावनान्तरैः ।
6587@2    तीर्थोदकं च वह्निश्च नान्यतः शुद्धिमर्हतः ॥ ६५८७॥

6588@1   उत्पत्तिरेव विप्रस्य मूर्तिर्धर्मस्य शाश्वती ।
6588@2    स हि धर्मार्थमुत्पन्नो ब्रह्मभूयाय कल्पते ॥ ६५८८॥

6588A@1   उत्पत्तिर्जमदग्नितः स भगवान् देवः पिनाकी गुरुः  शौर्यं यत्तु न
तद् गिरां पथि ननु व्यक्तं हि तत्कर्मभिः ।
6588A@2    त्यागः सप्तसमुद्रमुद्रितमहीनिर्व्याजदानावधिः
क्षत्त्रब्रह्मतपोनिधेर्भगवतः किं वा न लोकोत्तरम् ॥

6589@1   उत्पत्तिर्देवयजनाद् ब्रह्मवादी नृपः पिता ।
6589@2    सुप्रसन्नोज्ज्वला मूर्तिरस्यां स्नेहं करोति मे ॥ ६५८९॥

6590@1   उत्पत्तिर्मरुतां प्रभोर्युगदिने प्रख्याप्य विश्वोत्सवे  पूण्याहश्रुतिषु
प्रसिद्धिरधिका पूर्णं वयः पौरुषम् ।
6590@2    काकुत्स्थेन समं सपत्नकलहो दैवज्ञता तादृशी  काकस्तेन गुणेन
काञ्चनमये व्यापारितः पञ्जरे ॥ ६५९०॥

6591@1   उत्पत्तिर्मलये समुद्रनिलये पन्था वृतो राक्षसैस् तत्रत्यानपि हन्त
चन्दनतरूंश्छिन्दन्ति सांयात्रिकाः ।
6591@2    वर्तन्ते सविधस्थिताश्च सुखिनः शाखोटमुख्यद्रुमास् तन्मन्ये कृतिनस्तु
ते तरुकुले ये नोपयोगक्षमाः ॥ ६५९१॥

6592@1   उत्पत्त्युत्पन्नशिष्टा विविधगुणगणा यत्र यान्ति प्रटिष्ठां  बाधेन
प्राक्तनानां न च नियमविधिर्नापि संख्यार्थदाने ।
6592@2    ऊहः सर्वत्र यस्य स्फुरति च सकलः सत्य एवार्थवादो
मीमांसाभावमञ्चत्यभिनवमधुना मूर्तिरेषा त्वदीया ॥ ६५९२॥

6593@1   उत्पत्रेव दृशोऽर्चिषा कुसुमितेवेन्दोः करैर्भोगिभिः  सारोहेव जटाटवी
फलतु वः श्रेयो भवानीपतेः ।
6593@2    यत्पर्यन्तविवर्तिनः सुरसरित्पूरस्य भूरिस्फुरत्-  फेनोण्डूकविलासमञ्चति
विधेर्जीर्णा कपालावली ॥ ६५९३॥

6594@1   उत्पथा दुर्नदाः केचिद् बहुभ गभ्रमाविलाः ।
6594@2    तटस्थानपि निघ्नन्ति तरसा भिन्नसेतवः ॥ ६५९४॥

6595@1   उत्पथेन क्वचिद् याति क्वचिन् मार्गेण गच्छति ।
6595@2    मुहुरुष्णो मुहुः शीतश्चपलश्चपलायते ॥ ६५९५॥

6596@1   उत्पद्यन्ते विपद्यन्ते मद्विधाः क्षुद्रजन्तवः ।
6596@2    परार्थबद्धकक्ष्याणां तादृशामुद्भवः कुतः ॥ ६५९६॥

6597@1   उत्पन्नं सुधियां कुले यदखिलैस्त्यक्तं बुधैर्न क्षणं  यन् नो
विस्मृतमेकदापि सुजनैर्यद्यन्न युक्तं खलैः ।
6597@2    दौर्गत्यस्य तथाविधस्य महतस्तस्यापि केनापि नो  यद्
दानाम्बुसरित्प्रवाहपतितस्याकारि हस्तार्पणम् ॥ ६५९७॥

6598@1   उत्पन्नपरितापस्य बुद्धिर्भवति यादृशी ।
6598@2    तादृशी यदि पूर्वं स्यात् कस्य न स्यान्महोदयः ॥ ६५९८॥

6599@1   उत्पन्नपुत्रमात्रस्य पुंसः स्वर्गो भवेद् ध्रृवम् ।
6599@2    टिट्टिभोत्पादनादेव मन्दपालो दिवं ययौ ॥ ६५९९॥

6600@1   उत्पन्नमिह लोके वै जन्मप्रभृति मानवम् ।
6600@2    विविधान्युपवर्तन्ते दुःखानि च सुखानि च ॥ ६६००॥

6601@1   तयोरेकतरे मार्गे यद्येनमभिसंनयेत् ।
6601@2    न सुखं प्राप्य संहृष्येत् न दुःखं प्राप्य संज्वरेत् ॥ ६६०१॥

6602@1   उत्पन्नस्य रुरोः श‍ृ गं वर्धमानस्य वर्धते ।
6602@2    प्रार्थना पुरुषस्येव तस्य मात्रा न विद्यते ॥ ६६०२॥

6603@1   उत्पन्नाः सरितां ह्रदेषु सुचिरं तत्रैव पुष्टास्ततः  प्राप्ताः प्रावृषि
सागरं जलचरास्तासां मुखादेव ये ।
6603@2    द्वित्रैरेव दिनैस्तिमिंगिलकुलस्यासाद्य कूटस्थतां  मृष्यन्त्यद्य न
ते रहस्यपि कृतां नादेयतासंकथाम् ॥ ६६०३॥

6604@1   उत्पन्ना बहवस्तलेषु सरसामम्भोरुहाणां चया  ये
यामिन्यधिपानुकारिरमणीवक्त्रोपमानं गताः ।
6604@2    नाभौ भौमरिपोरजायत महापद्मः स कोऽप्येकको
यस्त्रैलोक्यसमुद्भवप्रभवितुर्जन्मावनित्वं गतः ॥ ६६०४॥

6605@1   उत्पन्नामापदं यस्तु समाधत्ते स बुद्धिमान् ।
6605@2    वणिजो भार्यया जारः प्रत्यक्षे निह्नुतो यथा ॥ ६६०५॥

6606@1   उत्पन्नेषु च कार्येषु मतिर्यस्य न हीयते ।
6606@2    स निस्तरति दुर्गाणि गोपी जारद्वयं यथा ॥ ६६०६॥

6607@1   उत्पन्नो घट चक्रवर्त्यसि पुनर्वह्निं प्रविश्य त्वया  प्रातः
स्नानपरिश्रमेण पयसां पानेन तप्तं तपः ।
6607@2    आक्रम्योन्नतजानु यन् मृगदृशां तिष्ठन्नितम्बस्थले
कण्ठालम्बितबाहुवल्लिकुचयोः सीमानमास्कन्दसि ॥ ६६०७॥

6608@1   उत्पलस्य च पद्मस्य मत्स्यस्य कुमुदस्य च ।
6608@2    एकजातिप्रसूतानां रूपं गन्धः पृथक् पृथक् ॥ ६६०८॥

6609@1   उत्पलस्य हि रक्तिमा साधोः परोपकारिता ।
6609@2    असाधोः करुणाभावः स्वभावास्त्रिविधा यथा ॥ ६६०९॥

6610@1   उत्पल्लव इव किरणैः  कुसुमित इव तारकाभिरयमिन्दुः ।
6610@2    उदयत्युदयतटान्ते  सुरतरुरिव शीतलच्छायः ॥ ६६१०॥

6611@1   उत्पश्यामि द्रुतमपि सखे मत्प्रियार्थं यियासोः  कालक्षेपं ककुभसुरभौ
पर्वते पर्वते ते ।
6611@2    शुक्लापान्गैः सजलनयनैः स्वागतीकृत्य केकाः  प्रत्युद्यातः कथमपि
भवान् गन्तुमाशु व्यवस्येत् ॥ ६६११॥

6612@1   उत्पातकं तदिह देव विचारणीयं  नारायणो यदि पतेदथवा सुभद्रा ।
6612@2    कादम्बरीमदविघूर्णितलोचनस्य  युक्तं हि ला गलधृतः पतनं
पृथिव्याम् ॥ ६६१२॥

6613@1   उत्पातकेतुरिव मन्मथनायकस्य  वज्रप्रहार इव केलिलतावनस्य ।
6613@2    संहारकाल इव पान्थवधूजनस्य  ग्रीष्मस्य भाति दिवसः सखि दूरिताशः
॥ ६६१३॥

6614@1   उत्पातजं छिद्रमसौ विवस्वान्  व्यादाय वक्त्राकृति लोकभीष्यम् ।
6614@2    अत्तुं जनान् धूसररश्मिराशिः  सिंहो यथा कीर्णसटोऽभ्युदेति ॥ ६६१४॥

6615@1   उत्पाताय च काव्ये  दुरुपश्रुतिरभिनये च नाट्यानाम् ।
6615@2    स्वस्थानामपि यद्वद्  ध्वस्ता धारा धरित्रीति ॥ ६६१५॥

6616@1   उत्पादकब्रह्मदात्रोर्गरीयान् ब्रह्मदः पिता ।
6616@2    ब्रह्मजन्म हि विप्रस्य प्रेत्य चेह च शाश्वतम् ॥ ६६१६॥

6617@1   उत्पादनमपत्यस्य जातस्य परिपालनम् ।
6617@2    प्रत्यर्थं लोकयात्रायाः प्रत्यक्षं स्त्रीनिबन्धनम् ॥ ६६१७॥

6618@1   उत्पादयति लोकस्य प्रीतिं मलयमारुतः ।
6618@2    ननु दाक्षिण्यसम्पन्नः सर्वस्य भवति प्रियः ॥ ६६१८॥

6619@1   उत्पादयत्यलमिदं मनसो विषादं  सीदत्सरोरुहनिभं वदनं त्वदीयम् ।
6619@2    ज्ञात्वा निदानमहमत्र समानदुःखा  प्राणैरपि प्रियतमे भवितुं समीहे
॥ ६६१९॥

6620@1   उत्पादयन्तो सुरतस्य विघ्नं  परस्परालापसुखं हरन्ती ।
6620@2    संरागिणः कामिजनस्य गाढम्  अक्ष्णोर्ललम्बे सहसैव निद्रा ॥ ६६२०॥

6621@1   उत्पादिता स्वयमियं यदि तत् तनूजा  तातेन वा यदि तदा भगिनी खलु श्रीः ।
6621@2    यद्यन्यसंगमवती च तदा परस्त्री  तत्त्यागबद्धमनसः सुधियो भवन्ति
॥ ६६२१॥

6622@1   उत्पाद्य कृत्रिमान् दोषान् धनी सर्वत्र बाध्यते ।
6622@2    कृतदोषसहस्रोऽपि निर्धनः परमेश्वरः ॥ ६६२२॥

6623@1   उत्पाद्य पुत्राननृणांश्च कृत्वा  वृत्तिं च तेभ्योऽनुविधाय कांचित् ।
6623@2    स्थाने कुमारीः प्रतिपाद्य सर्वा  अरण्यसंस्थो मुनिवद् बुभूषेत् ॥ ६६२३॥

6624@1   उत्पाद्य यत् स्वयमपि प्रबलानुराग-  भाजस्तथानुसरतोऽपि दिवाकरस्य ।
6624@2    छाया प्रसर्पति सुदूरमनेन मन्ये  क्लृप्तं तया सदृशमेव कुलीनतायाः
॥ ६६२४॥

6625@1   उत्पुच्छः प्रमदोच्छ्वसद् वपुरधोविस्रंसिपक्षद्वयः
स्वैरोत्फालगतिक्रमेण परितो भ्रान्त्वा सलीलं मुहुः ।
6625@2    उत्कण्ठालसकूजितः कलरुतां भूयो रिरंसारस-  न्यग्भूतां चटकः
प्रियामभिसरत्युद्वेपमानः क्षणम् ॥ ६६२५॥

6626@1   उत्पुच्छानतधूतपक्षततयो झात्कारिणो विभ्रमैर् उद्वाच्यास्ततचञ्चवो
लयवशादुत्क्षिप्तपादा मुहुः ।
6626@2    पश्यन्तो निजकण्ठकाण्डमलिनां कादम्बिनीमुन्नत-
ग्रीवाभ्यर्णमिलत्कलापविटपा नृत्यन्ति केकाभृतः ॥ ६६२६॥

6627@1   उत्प्रवालान्यरण्यानि वाप्यः सम्फुल्लप कजाः ।
6627@2    चन्द्रः पूर्णश्च कामेन पान्थदृष्टेर्विषं कृतम् ॥ ६६२७॥

6628@1   उत्प्लुत्य दूरं परिधूय पक्षा-  वधो निरीक्ष्य क्षणबद्धलक्ष्यः ।
6628@2    मध्येजलं बुड्डति दत्तझम्पः  समत्स्यमुत्सर्पति मत्स्यर कः ॥ ६६२८॥

6629@1   उत्प्लुत्य यः शिखरिणं मदकुम्भिकुम्भम्  उद्भिद्य सानुशतमायतमुल्लल
घे ।
6629@2    पञ्चाननो नियतया जरयाभिभूतः  सोऽयं करौ लिहति
बृंहितलोहिताक्षः ॥ ६६२९॥

6630@1   उत्प्लुत्या गृहकोणतः प्रचलिताः स्तोकाग्रज घं ततो
वक्रस्वैरपदक्रमैरुपगताः किंचिच्चलन्तो गले ।
6630@2    भेकाः पूतिनिपातिनो मिचिमिचीत्युन्मीलितार्धेक्षणा
नक्राकारविदारिताननपुटैर्निर्मक्षिकं कुर्वते ॥ ६६३०॥

6631@1   उत्प्लुत्यारादर्धचन्द्रेण लूने  वक्त्रेऽन्यस्य क्रोधदष्टोष्ठदन्ते ।
6631@2    सैन्यैः कण्ठच्छेदलीने कबन्धाद्  भूयो बिभ्ये वल्गतः सासिपाणेः ॥ ६६३१॥

6632@1   उत्फालं हेलयैव द्रुतमभिपततः पूर्वपृथ्वीधराग्राद्
उच्चैरर्चिश्चपेटाहतिभिरिव हरेर्ध्वान्तदन्ती विदीर्णः ।
6632@2    रक्ताः कुम्भैर्विमुक्ता इव सकलदृशां विस्मयं संदधानाः
संध्याशोणत्विषस्ताः सपदि निपतितास्तारकास्ताः समस्ताः ॥ ६६३२॥

6633@1   उत्फुल्लकमलकेसर-  परागगौरद्युते मम हि गौरि ।
6633@2    अभिवाञ्छितं प्रसिद्ध्यतु  भगवति युष्मत्प्रसादेन ॥ ६६३३॥

6634@1   उत्फुल्लगल्लपरिफुल्लमुखारविन्द-  सौगन्ध्यलुब्धमधुपाकुलया रतांते ।
6634@2    संभुग्नपीनकुचचूचुकयातिगाढ-  मालि गितो गिरिजया गिरिशः पुनातु
॥ ६६३४॥

6635@1   उत्फुल्लगल्लैरालापाः क्रियन्ते दुर्मुखैः सुखम् ।
6635@2    जानाति हि पुनः सम्यक् कविरेव कवेः श्रमम् ॥ ६६३५॥

6636@1   उत्फुल्लतापिच्छमनोरमश्रीर् मातुः स्तनन्यस्तमुखारविन्दः ।
6636@2    संचालयन् पादसरोरुहाग्रं  कृष्णः कदा यास्यति दृक्पथं मे ॥ ६६३६॥

6637@1   उत्फुल्लप कजनिषक्तलसद्द्विरेफः  किंचिद्विनिद्रकुमुदोत्करसंभृतश्रीः
।
6637@2    आमूलनद्धविविधाद्भुतमाल्यमालश्  चित्रं न कस्य तनुते ललितस्तमालः
॥ ६६३७॥

6637A@1   उत्फुल्लप कजवनं ददर्श विमलं सरः ।
6637A@2    स्फाटिकं वनदेवीनाम् इव विभ्रमदर्पणम् ॥

6638@1   उत्फुल्लपद्मवदनां दलत्कुवलयेक्षणाम् ।
6638@2    बन्धूककमनीयौष्ठां मन्दारस्तबकस्तनीम् ॥ ६६३८॥

6639@1   शिरीषसुकुमारा गीं पञ्चपुष्पमयीमिव ।
6639@2    एकमेव जगज्जैत्रीं स्मरेण विहितामिषुम् ॥ ६६३९॥

6640@1   उत्फुल्लमानसरसीरुहचारुमध्य-  निर्यन्मधुव्रतभरद्युतिहारिणीभिः ।
6640@2    राधाविलोचनकटाक्षपरम्पराभिर् दृष्टो हरिस्तव सुखानि तनोतु कामम्
॥ ६६४०॥

6641@1   उत्फुल्लरम्य सहकार रसालबन्धो  कूजत्पिकावलिनिवास तथा विधेहि ।
6641@2    गुञ्जद्भ्रमद्भ्रमरकस्त्वयि बद्धतृष्णो  नान्यान् प्रयाति
पिचुमन्दकरीरवृक्षान् ॥ ६६४१॥

6642@1   उत्फुल्लस्थलनलिनीवनादमुष्माद्  उद्धूतः सरसिजसंभवह् परागः ।
6642@2    वात्याभिर्वियति विवर्तितः समन्ताद्  आधत्ते कनकमयातपत्रलक्ष्मीम् ॥ ६६४२॥

6643@1   उत्फुल्ला नवमालिका मदयति घ्राणेन्द्रियाह्लादिनी  जातं धूसरमेव
किंशुकतरोराश्यामलं जालकम् ।
6643@2    आचिन्वन्ति कदम्बकानि मधुनः पाण्डूनि मत्तालयः  स्त्रीणां पीनघनस्तनेषु
कणवान् स्वेदः करोत्यास्पदम् ॥ ६६४३॥

6644@1   उत्फुल्लामलकोमलोत्पलदलश्यामाय रामामनः-  कामाय
प्रथमाननिर्मलगुणग्रामाय रामात्मने ।
6644@2    योगारूढमुनीन्द्रमानससरोहंसाय संसारवि-  ध्वंसाय स्फुरदोजसे
रघुकुलोत्तंसाय पुंसे नमः ॥ ६६४४॥

6645@1   उत्फुल्लार्जुनसर्जवासितवहत्पौरस्त्यझंझामरुत्  प्रे
खोलस्खलितेन्द्रनीलशकलस्निग्धाम्बुदश्रेणयः ।
6645@2    धारासिक्तवसुंधरासुरभयः प्राप्तास्त एवाधुना
घर्माम्भोविगमागमव्यतिकरश्रीवाहिनो वासराः ॥ ६६४५॥

6646@1   उत्फुल्लैर्बकुलैर्लव गमुकुलैः शेफालिकाकुड्मलैर् नीलाम्भोजकुलैस्तथा
विचिकिलैः क्रान्तं च कान्तं च यत् ।
6646@2    तस्मिन् सौरभधाम्नि दाम्नि किमिदं सौगन्धवन्ध्यं मुधा  मध्ये मुग्ध
कुसुम्भमुम्भसि भवेन् नैवैष युक्तः क्रमः ॥ ६६४६॥

6647@1   उत्स गे वा मलिनवसने सौम्य निक्षिप्य वीणां  मद्गोत्रा कं विरचितपदं
गेयमुद्गातुकामा ।
6647@2    तन्त्रीरार्द्रा नयनसलिलैः सारयित्वा कथंचिद्  भूयोभूयः स्वयमपि
कृतां मूर्च्छनां विस्मरन्ती ॥ ६६४७॥

6648@1   उत्स गैः सैकतानां शकुनिशतपदन्यासरेखा कितानां  जम्बूषण्डानि
नद्यो दधति परिणमल्लम्बिलम्बालकानि ।
6648@2    यत्तोयान्दोलदोलः पुलकयति तनुं तीरकस्तूरिकैण-
प्रक्रान्तग्रन्थिपर्णग्रसनपरिमलोत्कन्धरो गन्धवाहः ॥ ६६४८॥

6649@1   उत्सन्नच्छदिरुच्छ्वसद्वृति गलद्भित्ति स्खलन्मण्डलि  भ्राम्यत्कुण्डलि
हिण्डदाखु खुरलिप्रक्रीडिभेकावलि ।
6649@2    पञ्चच्चर्मचटौघपक्षतिपुटप्रारब्धभांभांकृति
श्रीमत्सेनकुलावतंस भवतः शत्रोरिवास्मद्गृहम् ॥ ६६४९॥

6650@1   उत्सन्नमापणममुं  द्रक्ष्यामो निर्मलैः कदा नयनैः ।
6650@2    चिन्तामणिकाचकणौ  विपरीतगुणागुणौ यत्र ॥ ६६५०॥

6651@1   उत्सन्नो मधुरस्ति कोकिलरवैरुत्सन्नमस्त्येतदप्य् उत्सन्नं मलयानिलैरिदमपि
प्रागेव जानीमहे ।
6651@2    पान्थास्तुष्यथ तावतैव किमिति भ्रान्ता यदि प्राणिति  स्तोकेनापि मनोभवो
विगलतु प्राणेषु शुष्को ग्रहः ॥ ६६५१॥

6652@1   उत्सर गकलितोरुकटारी-  भाजिरा उत भयंकरभालाः ।
6652@2    सन्तु पायकगणा जय तैस्त्वं  गामगोहरमिलाप इलावी ॥ ६६५२॥

6653@1   उत्सर्पद्धूमलेखात्विषि तमसि मनाग्विस्फुलि गायमानैर् उद्भेदैस्तारकाणां
वियति परिगते पश्चिमाशामुपेता ।
6653@2    खेदेनेवानतासु स्खलदलिरसनास्वब्जिनीप्रेयसीषु  प्रायः संध्यातपाग्निं
विशति दिनपतौ दह्यते वासरश्रीः ॥ ६६५३॥

6654@1   उत्सवादपि नीचानां कलहोऽपि सुखायते ।
6654@2    कपर्दकार्धलाभेन कुशलो बहु मन्यते ॥ ६६५४॥

6655@1   उत्सवादुत्सवं यान्ति स्वर्गात् स्वर्गं सुखात् सुखम् ।
6655@2    श्रद्धधानाश्च दान्ताश्च धनाढ्याः शुभकारिणः ॥ ६६५५॥

6656@1   उत्सवे व्यसने प्राप्ते दुर्भिक्षे शत्रुसंकटे ।
6656@2    राजद्वारे श्मशाने च यस्तिष्ठति स बान्धवः ॥ ६६५६॥

6657@1   उत्सारणप्रियतया परिरुद्धसर्व-  द्वारे गृहे निरनुरोधतया वसन्तः ।
6657@2    सम्पल्लघूकृतधियोऽप्रतिघप्रवृत्तेर् धिग्जानते न रभसान्नियतेर्निपातम्
॥ ६६५७॥

6658@1   उत्सारितो हसितदीधितिभिः कपोलाद्  एकावलीभिरवधूत इव स्तनेभ्यः ।
6658@2    अ गेष्वलब्धपरिभोगसुखोऽन्धकारो  गृह्णाति केशरचनासु रुषेव
नारीः ॥ ६६५८॥

6659@1   उत्सार्य कुन्तलमपास्य दुकूलकूलम्  उन्नाम्य बाहुलतिकामलसास्तरुण्यः ।
6659@2    स्वेदाम्बुसिक्ततनवः स्पृहयन्ति यस्मै  तस्मै नमः सुकृतिने मलयानिलाय
॥ ६६५९॥

6660@1   उत्साहः स्याद्रसे हास्ये ताले कन्दुकसंज्ञके ।
6660@2    वंशाभिवृद्धिकृत्पादस्त्रयोदशमिताक्षरः ।
6660@3लघुद्वयं विरामान्तं ताले कन्दुकसंज्ञके ॥ ६६६०॥

6661@1   उत्साहकारकसखीवचनैर्विधाय  भूषाविधिं कनकगौरतरा गकेषु ।
6661@2    प्राणेश्वरस्य सदनाय कृतप्रयाणा  मुग्धा तथापि हृदि कम्पभरं
बिभर्ति ॥ ६६६१॥

6662@1   उत्साहप्रभुशक्तिभ्यां मन्त्रशक्त्या च भारत ।
6662@2    उपपन्नो नृपो यायाद् विपरीतमतोऽन्यथा ॥ ६६६२॥

6663@1   उत्साहवन्तः पुरुषा दुर्बला बलिनं रिपुम् ।
6663@2    हनिष्यन्ति हि संयाता तथैते पञ्च कुञ्जरम् ॥ ६६६३॥

6664@1   उत्साहवन्तो हि नरा न लोके
6664@2    सीदन्ति कर्मस्वतिदुष्करेषु ॥ ६६६४॥

6664@2    ॥। ॥।

6665@1   उत्साहशक्तियुतविक्रमधैर्यराशिर्यो वेत्ति गोष्पदमिवाल्पतरं समुद्रम् ।
6665@2    वल्मीकश‍ृ गसदृशं च सदा नगेन्द्रं लक्ष्मीः स्वयं तमुपयाति
न दीनसत्त्वम् ॥ ६६६५॥

6666@1   उत्साहशक्तिहीनत्वाद् वृद्धो दीर्घामयस्तथा ।
6666@2    स्वैरेव परिभूयेते द्वावप्येतावसंशयम् ॥ ६६६६॥

6667@1   उत्साहसम्पन्नमदीर्घसूत्रं  क्रियाविधिज्ञं व्यसनेष्वसक्तम् ।
6667@2    शूरं कृतज्ञं दृढसौहृदं च  लक्ष्मीः स्वयं वाञ्छति
वासहेतोः ॥ ६६६७॥

6668@1   उत्साहस्य प्रभोर्मन्त्रस्यैवं शक्तित्रयं जगुः ।
6668@2    आत्मनः सुहृदश्चैव तन्मित्रस्योदयास्त्रयः ॥ ६६६८॥

6669@1   उत्साहातिशयं वत्स तव बाल्यं च पश्यतः ।
6669@2    मम हर्षविषादाभ्याम् आक्रन्तं युगपन्मनः ॥ ६६६९॥

6670@1   उत्साहिता सकलशीधुमदेन वक्तुम्  अर्धोदिते नववधूरवलम्बितह्रीः ।
6670@2    आलीजनेष्वनुपसंहृतवाक्यशेषा  भर्तुश्चकार सविशेषकुतूहलत्वम्
॥ ६६७०॥

6671@1   उत्साहोञ्झितमनसां  राज्ञां परिमोषिणां जिगीषूणाम् ।
6671@2    निरुपायोद्विग्नानां  साधुश्चरके सदा शकुनः ॥ ६६७१॥

6672@1   उत्साहोद्धतविभ्रमभ्रमरकव्यावृत्तहारान्तर-
त्रुट्यत्सूत्रविमुक्तमौक्तिकभरः सक्तः स्तनोत्स गयोः ।
6672@2    वक्त्रेन्दुच्युतसंततामृतकणाकारश्चकार क्षणं  तस्या
नृत्तरसश्रमोदितघनस्वेदाम्बुबिम्बश्रियम् ॥ ६६७२॥

6673@1   उत्साहो बलवानार्य नास्त्युत्साहात् परं बलम् ।
6673@2    उत्साहारम्भमात्रेण जायन्ते सर्वसम्पदः ॥ ६६७३॥

6674@1   उत्साहो बलवानार्य नास्त्युत्साहात् परं बलम् ।
6674@2    सोत्साहस्य हि लोकेषु न किंचिदपि दुर्लभम् ॥ ६६७४॥

6675@1   उत्साहो रिपुवन् मित्रम् आलस्यं मित्रवद् रिपुः ।
6675@2    अमृतं विषवद् विद्याऽमृतवद् विषम गना ॥ ६६७५॥

6676@1   उत्सिक्तः कुसुमासवैः कुमुदिनीं राजप्रियां पुष्पिणीम्  आलि गन् निशि निर्भयं
परिचयं कुर्वन् पुनः पल्लवैः ।
6676@2    यावत् प कज्सौरभस्वमखिलं गृह्णंल्लघु प्रस्थितस् तावत् कल्य
उपस्थिते मरुदयं विष्वग् भयाद् धावति ॥ ६६७६॥

6677@1   उत्सिक्तस्य तपःपराक्रमनिधेरस्यागमादेकतः  सत्स गप्रियता च
वीररभसोन्मादश्च मां कर्षतः ।
6677@2    वैदेहीपरिरम्भ एष च मुहुश्चैतन्यमामीलयन्न्  आनन्दी
हरिचन्दनेन्दुशिशिरस्निग्धो रुणद्ध्यन्यतः ॥ ६६७७॥

6678@1   उत्सीदेरन् प्रजाः सर्वा न कुर्युः कर्म चेद् यदि ।
6678@2    तथा ह्येता न वर्धेरन् कर्म चेद् अफलं भवेद् ॥ ६६७८॥

6679@1   उत्सृज्य कुसुमशयनं  नलिनीदलकल्पितस्तनावरणम् ।
6679@2    कथमातपे गमिष्यसि  परिबाधापेलवैर गैः ॥ ६६७९॥

6680@1   उत्सृज्य गीतमसमाप्य विलासलास्यम्  अ कादपास्य सहसा मणिवल्लकीं च ।
6680@2    अत्युन्मनास्तदवलोकनकौतुकेन  वातायनान्यधिरुरोह पुरन्ध्रिलोकः ॥ ६६८०॥

6680A@1   उत्सृज्य जलसर्वस्वं विमलाः सितमूर्तयः ।
6680A@2    तत्यजुश्चाम्बरं मेघा विग्रहं योगिनो यथा ॥

6681@1   उत्सृज्य विनिवर्तन्ते ज्ञातयः सुहृदः सुताः ।
6681@2    अपुष्पानफलान् वृक्षान् यथा तात पतत्रिणः ॥ ६६८१॥

6682@1   उत्सृज्य साधुवृत्तं  कुटिलधिया वञ्चितः परो येन ।
6682@2    आत्मैव मूढमतिना  कृतसुकृतो वञ्चितस्तेन ॥ ६६८२॥

6683@1   उत्सृज्याम्बुधिजामुखाम्बुजसुखालोकव्रतं यश्चिराद्  देवः सेवितवान्
सरोजनयनो निद्रां समुद्राम्भसि ।
6683@2    सोऽप्युत्तु गभुज गभोगशयनाज्जागर्ति यस्योत्सवे  सोऽयं
शारदशीतरोचिषि चमत्कारः कथं कथ्यताम् ॥ ६६८३॥

6684@1   उत्सृष्टमम्बुजदृशामिव मानरत्नम्  आदाय षट्पदतिलान् मधुवारिपूरान् ।
6684@2    पुंस्कोकिलस्य कलकूजितकैतवेन  संकल्पवाक्यमयमातनुते रसालः ॥ ६६८४॥

6685@1   उदकं चाग्निसंसृष्टकुम्भस गाद्यथैव हि ।
6685@2    उद्वेगोद्वर्तनादौष्ण्यं भजते तद्वदेव हि ॥ ६६८५॥

6686@1   अ गस गात् तथा जीवो भजते प्राकृतान् गुणान् ।
6686@2    अह काराभिभूतः सन् भिन्नस्तेभ्योऽपि सोऽव्ययः ॥ ६६८६॥

6687@1   उदकानलचौरेभ्यो मूषकेभ्यो विशेषतः ।
6687@2    कष्टेन लिखितं शास्त्रं यत्नेन परिपालयेत् ॥ ६६८७॥

6688@1   उदके सर्वबीजानि सर्वदेवा निजेश्वरे ।
6688@2    कलत्रे सर्वसौख्यानि सर्वे धर्मा दयामयाः ॥ ६६८८॥

6689@1   उदके सर्वबीजानि सर्वे देवा हुताशने ।
6689@2    कलत्रे सर्वसौख्यानि सर्वदानानि ब्राह्मणे ॥ ६६८९॥

6690@1   उदक्यापतितम्लेच्छचाण्डालाद्यभिभाषणे ।
6690@2    मार्जारमूषकस्पर्शे विण्मूत्रोत्सर्गदर्शने ॥ ६६९०॥

6691@1   उदग्रगोतावतगोत्रगौरवो  महारजः पूतभटोत्कटच्छटः ।
6691@2    स्वरूपसम्पत्तिपरास्तमन्मथः  स लक्ष्मणो लक्षितलक्षणोज्ज्वलः ॥ ६६९१॥

6692@1   उद मुखो वक्ति भषन्निशीथे  द्विजोपपीडां मरणं गवां च ।
6692@2    कुमारिकादूषणगर्भपात-  वह्नीन् निशान्ते शिवदि मुखः स्यात् ॥ ६६९२॥

6693@1   उदञ्चत्कावेरीलहरिषु परिष्व गर गे लुठन्तः
कुहूकण्ठीकण्ठीरवरवलवत्रासितप्रोषितेभाः ।
6693@2    अमी चैत्रे मैत्रावरुणि तरुणीकेलिक केल्लिमल्ली-
चलद्वल्लीहल्लीसकसुरभयश्चण्डि चञ्चन्ति वाताः ॥ ६६९३॥

6694@1   उदञ्चत्क्वणद्धुंकृतिक्वाणचञ्चन्-  मणीमेखलादामदृप्यन्नितम्बा ।
6694@2    कृपापा गमा गल्यपट्टाभिषेकैर् जगन्म गलं ज्वालपा नः सहायः ॥ ६६९४॥

6695@1   उदञ्चद्घर्मांशुद्युतिपरिचयोन्निद्रबिसिनी-  घनामोदाहूतभ्रमरभरझ
कारमधुराम् ।
6695@2    अपश्यत्कासारश्रियममृतवर्तिप्रणयिनीं  सुखं जीवत्यन्धूदरविवरवर्ति
प्लवकुलम् ॥ ६६९५॥

6696@1   उदञ्चद्वक्षोजद्वयतटभरक्षोभितकटि  स्फुरद्दृग्भ्यां
मन्दीकृतविलसदिन्दीवरयुगम् ।
6696@2    समुद्यद्भ्रूभ गं प्रविहितधनुर्भ गमनिशं  वयस्तत् पद्माक्ष्याः
कथमिव मनो न व्यथयतु ॥ ६६९६॥

6697@1   उदञ्चन्तां वाचो मधुरिमधुरीणाः खलु न मे  न चाप्युज्जृम्भन्तां
नवभणितयो भ गिसुभगाः ।
6697@2    क्षणं स्तोत्रव्याजादपि यदि भवन्तं हृदि नये  तदात्मा पावित्र्यं
नियतमियतैवाञ्चति मम ॥ ६६९७॥

6698@1   उदञ्चन्मञ्जीरध्वनिमिलितकाञ्चीकलरवं
मिलिन्दालीगुञ्जारवसुभगशिञ्जानवलयम् ।
6698@2    गलन्मुक्तादामस्तनविनिहितस्वेदकणिकं  रतं धन्यं मन्ये
चलदलकमिन्दीवरदृशः ॥ ६६९८॥

6699@1   उदञ्चय दृगञ्चलं चलतु चञ्चरीकोच्चयः  प्रपञ्चय
वचःसुधा श्रवणपालिमालि गतु ।
6699@2    भ्रुवं नटय नागरि त्यजतु मन्मथः कार्मुकं  मुखं च कुरु संमुखं
व्रजतु लाघवं चन्द्रमाः ॥ ६६९९॥

6700@1   उदञ्चय दृगञ्चलं रचय म गलं सर्वतश्  चिराय समुपागतः
पुरत एष ते वल्लभः ।
6700@2    इति प्रियगिरा श्रुतीपुलकदन्तुरे कुर्वती  प्रकशयति नो दृशौ प्रियसखी
मृषाश कया ॥ ६७००॥

6701@1   उदधिरवधिरुर्व्यास्तं हनूमांस्ततार  निरवधि गगनं चेत्त्वाण्डकोशे
विलीनम् ।
6701@2    इति परिमितिमन्तो भान्ति सर्वेऽपि भावाः  स तु निरवधिरेकः सज्जनानां
विवेकः ॥ ६७०१॥

6702@1   उदधेरिव रत्नानि तेजांसीव विवस्वतः ।
6702@2    स्तुतिभ्यो व्यतिरिच्यन्ते दूराणि चरितानि ते ॥ ६७०२॥

6703@1   उदन्वच्छिन्ना भूः स च निधिरपां योजनशतं  सदा पान्थः पूषा
गगनपरिमाणं कलयति ।
6703@2    इति प्रायो भावाः स्फुरदवधिमुद्रामुकुलिताः  सतां प्रज्ञोन्मेषः
पुनरयमसीमा विजयते ॥ ६७०३॥

6704@1   उदन्वानिव योऽक्षोभ्यो ज्ञायते संश्रितैः प्रभुः ।
6704@2    का ह्रीस्ततोऽन्या सोऽन्यैर्यत् तेषामग्रेऽभिभूयते ॥ ६७०४॥

6705@1   उदमज्जि कैटभजितः शयनाद्  अपनिद्रपाण्डुरसरोजरुचा ।
6705@2    प्रथमप्रबुद्धनदराजसुता-  वदनेन्दुनेव तुहिनद्युतिना ॥ ६७०५॥

6706@1   उदयं प्राप्य तीक्ष्णत्वाद् दुष्प्रेक्ष्यत्वमुपेयुषः ।
6706@2    पादान्तिके वसुमतो न हि मानी निषीदति ॥ ६७०६॥

6707@1   उदयं संहता एव संहता एव च क्षयम् ।
6707@2    प्रयान्तः स्पृहणीयत्वं तन्त्रिणः कस्य नागमन् ॥ ६७०७॥

6708@1   उदयगिरिगतायां प्राक्प्रभापाण्डुतायाम्  अनुसरति निशीथे श‍ृ गमस्ताचलस्य
।
6708@2    जयति किमपि तेजः सांप्रतं व्योममध्ये  सलिलमिव विभिन्नं जाह्नवं
यामुनं च ॥ ६७०८॥

6709@1   उदयगिरितटस्थः पद्मिनीर्बोधयित्वा  मृदुतरकिरणाग्रैस्ताः स्वयं
चोपभुज्य ।
6709@2    मलिनमधुपस गात् तासु संजातकोपः  कृतरुधिरविरोचिर्भानुरस्तं
प्रयातः ॥ ६७०९॥

6710@1   उदयगिरिशिरःस्थो निद्रया मूढमेतज् जगदगदमशेषं निर्मिमीतेऽनिशं
यः ।
6710@2    अमिततमितमिस्रोद्दामदारिद्र्यहारि-  प्रसृमरकिरणौघः स्यान्मुदे वः स
देवः ॥ ६७१०॥

6711@1   उदयगूढशशा कमरीचिभिस् तमसि दूरमितः प्रतिसारिते ।
6711@2    अलकसंयमनादिव लोचने  हरति मे हरिवाहनदि मुखम् ॥ ६७११॥

6712@1   उदयतटान्तरितमियं  प्राची सूचयति दि  निशानाथम् ।
6712@2    परिपाण्डुना मुखेन  प्रियमिव हृदयस्थितं रमणी ॥ ६७१२॥

6713@1   उदयति कलमन्द्रैः कण्ठतालैरलीनां  कुमुदमुकुलकेषु व्यञ्जयन्न
गहारान् ।
6713@2    मदमुखरचकोरीतोयकर्मान्तिकोऽयं  तुहिनरुचिरधामा दक्षिणं
लोकचक्षुः ॥ ६७१३॥

6714@1   उदयति तडिच्चित्रं मित्रं रतेः कमलद्वयी  कुसुमितनवस्तम्भे रम्भे
विधाय तनोरधः ।
6714@2    तडिति वलति व्योम व्योमाश्रयं च गिरिद्वयं  गिरिपरिसरे कम्बुः कम्बौ
कलानिधिमण्डलम् ॥ ६७१४॥

6715@1   उदयति तपनेऽपि चेत् तमिस्रं  वद कुत एव दिनक्षपाविवेकः ।
6715@2    भगवति यदि कर्म दुर्निवार्यं  तव चरणस्मरणेन साध्यते किम् ॥ ६७१५॥

6716@1   उदयति तरुणिमतरणी  शैशवशशिनि प्रशान्तिमायाते ।
6716@2    कुचचक्रवाकयुगलं  तरुणितटिन्यां मिथो मिलति ॥ ६७१६॥

6717@1   उदयति नवनीतपिण्डपाण्डुः  कुमुदवनान्यवघट्टयन् कराग्रैः ।
6717@2    उदयगिरितटस्फुटाट्टहासो  रजनिवधूमुखदर्पणः शशा कः ॥ ६७१७॥

6718@1   उदयति यदि भानुः पश्चिमे दिग्विभागे  प्रचलति यदि मेरुः शीतताम्
याति वह्निः ।
6718@2    विकसति यदि पद्मं पर्वताग्रे शिलायां  न भवति पुनरुक्तं भाषितं
सज्जनानाम् ॥ ६७१८॥

6719@1   उदयति विततोर्ध्वरश्मिरज्जा-  वहिमरुचौ हिमधाम्नि याति चास्तम् ।
6719@2    वहति गिरिरयं विलम्बिघण्टा-  द्वयपरिवारितवारणेन्द्रलीलाम् ॥ ६७१९॥

6720@1   उदयति हि शशा कः कामिनीगण्डपाण्डुर् ग्रहगणपरिवारो राजमार्गप्रदीपः ।
6720@2    तिमिरनिकरमध्ये रश्मयो यस्य गौराः  स्रुतजल इव प के क्षीरधाराः
पतन्ति ॥ ६७२०॥

6721@1   उदयति हृदि यस्य नैव लज्जा  न च करुणा न च कोऽपि भीतिलेशः ।
6721@2    बकुलमुकुलकोशकोमलां मां  पुनरपि तस्य करे न पातयेथाः ॥ ६७२१॥

6722@1   उदयदुदयदीक्षणाय पत्युश्  चपलदृशस्त्रपया निरुध्यमानम् ।
6722@2    मन इव कृपणस्य दानकाले  कति न ततान गतागतानि चक्षुः ॥ ६७२२॥

6723@1   उदयन्तु नाम मेघा  भवतु निशा वर्षमविरतं पततु ।
6723@2    गणयामि नैव सर्वं  दयिताभिमुखेन हृदयेन ॥ ६७२३॥

6724@1   उदयन्नेष सविता पद्मेष्वर्पयति श्रियम् ।
6724@2    विभावयितुमृद्धीनां फलं सुहृदनुग्रहम् ॥ ६७२४॥

6725@1   उदयप्रभसूरीन्द्रः प्रथितः प्रतिभोदयः ।
6725@2    नानादिव्यप्रबन्धानां निर्मातायं विराजते ॥ ६७२५॥

6726@1   उदयप्रभसूरीन्द्रे प्रकाशयति भूतलम् ।
6726@2    अपरे विबुधाः सर्वे निष्प्रभा इव सर्वतः ॥ ६७२६॥

6727@1   उदयमयते दि मालिन्यं निराकुरुतेतरां  नयति निधनं निद्रामुद्रां
प्रवर्तयति क्रियाः ।
6727@2    रचयतितरां स्वैराचारप्रवर्तनकर्तनं  बत बत लसत्तेजःपुञ्जो
विभाति विभाकरः ॥ ६७२७॥

6728@1   उदयमुदितदीप्तिर्याति यः संगतौ मे  पतति न वरमिन्दुः सोऽपरामेष
गत्वा ।
6728@2    स्मितरुचिरिव सद्यः साभ्यसूयं प्रभेति  स्फुरति विशदमेषा पूर्वकाष्ठा
गनायाः ॥ ६७२८॥

6729@1   उदयशिखरिश‍ृ गप्रा गणेष्वेष रि गन्  सकमलमुखहासं वीक्षितः
पद्मिनीभिः ।
6729@2    विततमृदुकराग्रः शब्दयन्त्या वयोभिः  परिपतति दिवोऽ के हेलया
बालसूर्यः ॥ ६७२९॥

6730@1   उदयसिंह धराधिपतौ त्वयि  स्फुरति किं रविणा विधुनापि वा ।
6730@2    स्वमहसा हि विकाशयसे जगत्  स्वयशसा च सुशीतलयस्यपि ॥ ६७३०॥

6731@1   उदयस्थः सहस्रांशुर्दृष्टेरायाति गम्यताम् ।
6731@2    अतिरिक्तं कदा कं वा ल घयन्ति न योषितः ॥ ६७३१॥

6732@1   उदयाद्रेरुड्डीनो  दिनं भ्रमित्वा पत गोऽयम् ।
6732@2    अद्य प्रदोषसमये  वडवाज्वलने जुहोति देहं स्वम् ॥ ६७३२॥

6733@1   उदयास्तौ मूलाख्यौ  उत्तरयाम्यौ ध्रुवनिवासनामानौ ।
6733@2    नैरृतवायव्यौ च  प्रयाणचरकाह्वयौ तेषाम् ॥ ६७३३॥

6734@1   उदये सवितारक्तो रक्तश्चास्तमये तथा ।
6734@2    सम्पत्तौ च विपत्तौ च महतामेकरूपता ॥ ६७३४॥

6735@1   उदरं नतमध्यपृष्ठता-  स्फुटद गुष्ठपदेन मुष्टिना ।
6735@2    चतुर गुलमध्यनिर्गत-  त्रिवलिभ्राजि कृतं दमस्वसुः ॥ ६७३५॥

6736@1   उदरं परिमाति मुष्टिना  कुतुकी कोऽपि दमस्वसुः किमु ।
6736@2    धृततच्चतुर गुलीव यद्  वलिभिर्भाति सहेमकाञ्चिभिः ॥ ६७३६॥

6737@1   उदर एव धृतः किमुदन्वता  न विषमो वडवानलवद् विधुः ।
6737@2    विषवदुज्झितमप्यमुना न स  स्मरहरः किममुं बुभुजे विभुः ॥ ६७३७॥

6738@1   उदरदरीयं गहना  यद्गतमखिलं विलीयते क्वचन ।
6738@2    एका तत्र च भुजगी  विलापयति कं न सा दुष्टा ॥ ६७३८॥

6739@1   उदरद्वयभरणभयाद् अर्धा गाहितदारः ।
6739@2    यदि नैवं तस्य सुतः कथमद्यापि कुमारः ॥ ६७३९॥

6740@1   उदरम्भरिता लोके  तवैव नान्यस्य दुःशका दृष्टा ।
6740@2    उत्सृष्टपुरीषमपि  स्वादूकुर्वन् वराह यद् भु क्षे ॥ ६७४०॥

6741@1   उदरस्येदमणुत्वं  सहजगुरुत्वं यदि नेदं हृदयस्य ।
6741@2    स्वार्थे कथमलसत्वं  कथमनुसत्वं हितकरणे मतिरस्य ॥ ६७४१॥

6742@1   उदरार्थं न यत्किंचिन् निषेवेत कदाचन ।
6742@2    न हंसो वर्णसाम्येऽपि बकवन् मत्स्यभुग् यतः ॥ ६७४२॥

6743@1   उदर्कभूतिमिच्छद्भिः सद्भिः खलु न दृश्यते ।
6743@2    चतुर्थीचन्द्रलेखेव परस्त्रीभालपट्टिका ॥ ६७४३॥

6744@1   उदस्य धैर्यं दयितेन सादरं  प्रसादितायाः करवारिवारितम् ।
6744@2    मुखं निमीलन्नयनं नतभ्रुवः  श्रियं सपत्नीवदनादिवाददे ॥ ६७४४॥

6745@1   उदस्योच्चैः पुच्छं शिरसि निहितं जीर्णजटिले
यदृच्छाव्यापन्नद्विपपिशितलेशाः कवलिताः ।
6745@2    गुहागर्भे शून्ये सुचिरमुषितं जम्बुक सखे  तदेतत् किम् कुर्मो यदसि
न गतः सिंहसमताम् ॥ ६७४५॥

6746@1   उदायुधो यावदहं तावदन्यैः किमायुधैः ।
6746@2    यद्वा न सिद्धमस्त्रेण मम तत् केन सेत्स्यति ॥ ६७४६॥

6747@1   उदारचरितात् त्यागी याचितः कृपणोऽधिकः ।
6747@2    एको धनं ततः प्राणान् अन्यः प्राणांस्ततो धनम् ॥ ६७४७॥

6748@1   उदारस्य तृणं वित्तं शूरस्य मरणं त्र्णम् ।
6748@2    विरक्तस्य तृणं भार्या निःस्पृहस्य तृणं जगत् ॥ ६७४८॥

6749@1   उदारांस्त्वदृते नान्यान् प्रपश्याम्ययि पार्वति ।
6749@2    श्रीरामभक्तिमाणिक्यम् अदेयमपि देहि मे ॥ ६७४९॥

6750@1   उदारैर्मन्दारै रचितशिखरं चन्द्रशिखरं  समभ्यर्च्य प्रेम्णा
विपुलपुलकालंकृततनुः ।
6750@2    कदा गन्धाबन्धप्रमदमुदितोद्दाममधुप-
स्फुरद्गुञ्जागर्भैर्विभुमभिभजेयं नुतिपदैः ॥ ६७५०॥

6751@1   उदासीनालीनामपि वचसि लीनातनुलसत्  त्रपाधीना दीनालपनपदवीनायकधृता
।
6751@2    कवीनामासीना हृदि कुमुदिनीनाथवदना  नवीना मीनाक्षी व्यथयति मुनीनामपि
मनः ॥ ६७५१॥

6752@1   उदासीनो देवो मदनमथनः सज्जनकुले  कलिक्रीडासक्तः कृतपरिजनः
प्राकृतजनः ।
6752@2    इयं म्लेच्छाक्रान्ता त्रिदशतटिनी चोभयतटे  कथं भ्रातः स्थाता
कथय सुकृतिन् कुत्र विभयः ॥ ६७५२॥

6753@1   उदाहरणमाशीःषु प्रथमे ते मनस्विनाम् ।
6753@2    शुष्केऽशनिरिवामर्षो यैररातिषु पात्यते ॥ ६७५३॥

6754@1   उदितं प्रियां प्रति सहार्दमिति  श्रदधीयत प्रियतमेन वचः ।
6754@2    विदिते गिते हि पुर एव जने  सपदीरिताः खलु लगन्ति गिरः ॥ ६७५४॥

6755@1   उदितं मण्डलमिन्दो  रुदितं सद्यो वियोगिवर्गेण ।
6755@2    मुदितं च सकलललना-  चूडामणिशासनेन मदनेन ॥ ६७५५॥

6756@1   उदितः समयः श्रयतेऽस्तमयं  कृतकं सकलं लभते विलयम् ।
6756@2    सकलानि फलानि पतन्ति तरोः  सकला जलधिं समुपैति नदी ॥ ६७५६॥

6757@1   उदितमुदितो हन्ति ध्वान्तं सहस्रकरः करैर् निहतनिहितं भूयो भूयस्तमः
परिजृम्भते ।
6757@2    विरमति तमो नेदं नायं निषीदति भानुमान्  न खलु विकसद्वैरा धीराः
कथंचिदुदासते ॥ ६७५७॥

6758@1   उदितवति द्विजराजे  कस्य न हृदये मुदः पदं दधति ।
6758@2    संकुचसि कमल यदयं  हर हर वामो विधिर्भवतः ॥ ६७५८॥

6759@1   उदितवति परस्मिन् प्रत्यये शास्त्रयोनौ  गतवति विलयं च
प्राकृतेऽतिप्रपञ्चे ।
6759@2    सपदि पदमुदीतं केवलः प्रत्ययो यस् तदियदिति च वक्तुं कः क्षमः
पण्डितोऽपि ॥ ६७५९॥

6760@1   उदिते दृष्टिसुखे त्वयि  शशिनीव भवन्ति चन्द्रकान्तानि ।
6760@2    वदनान्यरिनारीणाम्  अविरलजलबिन्दुवर्षीणि ॥ ६७६०॥

6761@1   उदितेऽपि तवावनीन्द्र तेजस् तपने स्फारगभस्तिभारभाजि ।
6761@2    तव वैरिनृपायशस्तमांसि  स्फुरदुज्जृम्भितमाचरन्ति चित्रम् ॥ ६७६१॥

6762@1   उदिते भास्करे लक्ष्यं पश्चिमायां निवेशयेत् ।
6762@2    अपराह्णे च कर्तव्यं लक्ष्यं पूर्वदिगाश्रितम् ॥ ६७६२॥

6763@1   उदितैरन्यपुष्टानाम् आरुतैर्मे हतं मनः ।
6763@2    उदितैरपि ते दूति मारुतैरपि दक्षिणैः ॥ ६७६३॥

6764@1   उदितोऽपि तुहिनगहने  गगनप्रान्ते न दीप्यते तपनः ।
6764@2    कठिनघृतपूरपूर्णे  शरावशिरसि प्रदीप इव ॥ ६७६४॥

6765@1   उदितोरुसादमतिवेपथुमत्  सुदृशोऽभिभर्तृ विधुरं त्रपया ।
6765@2    वपुरादरातिशयशंसि पुनः  प्रतिपत्तिमूढमपि बाढमभूत् ॥ ६७६५॥

6766@1   उदीच्यां सस्यनिष्पत्तिर्याम्यां निष्पत्तिनाशनम् ।
6766@2    गृहान्निर्गच्छतां वमे शुभं क्षेत्रे च दक्षिणम् ॥ ६७६६॥

6767@1   उदीरितोऽर्थः पशुनापि गृह्यते  हयाश्च नागाश्च वहन्ति चोदिताः ।
6767@2    अनुक्तमप्यूहति पण्डितो जनः  परे गितज्ञान फला हि बुद्धयः ॥ ६७६७॥

6768@1   उदीर्णमनसो योध वाहनानि च भारत ।
6768@2    यस्यां भवन्ति सेनायां ध्रुवं तस्यां जयो भवेत् ॥ ६७६८॥

6769@1   उदीर्यमाणेऽपि च सान्त्ववादे  मानापनोदो नहि राधिकायाः ।
6769@2    मानोऽस्तु ते यद्यपराधिकः स्यां  स्वप्नेऽपि नैवास्म्यपराधिकोऽहम् ॥ ६७६९॥

6770@1   उदुम्बरद्रुमानष्टौ रोपयेत् स्वयमेव यः ।
6770@2    प्रेरयेद् रोपणायापि चन्द्रलोके स मोदते ॥ ६७७०॥

6771@1   उदुम्बरफलानीव ब्रह्माण्डान्यत्ति यः सदा ।
6771@2    सर्वगर्वापहः कालस्तस्य के मशका वयम् ॥ ६७७१॥

6772@1   उदेति घनमण्डली नटति नीलकण्ठावली  तडिद् वलति सर्वतो वहति
केतकीमारुतः ।
6772@2    तथापि यदि नागतः स सखि तत्र मन्येऽधुना  दधाति
मकरध्वजस्त्रुटितशिञ्जिनीकं धनुः ॥ ६७७२॥

6773@1   उदेति पूर्वं कुसुमं ततः फलं  घनोदयः प्राक् तदनन्तरं पयः ।
6773@2    निमित्तनैमित्तिकयोरयं क्रमस् तव प्रसादस्य पुरस्तु सम्पदः ॥ ६७७३॥

6774@1   उदेति यस्यां न निशाकरो रिपुस् तिथिर्नु का पुण्यवतीभिराप्यते ।
6774@2    इतीव दुष्ट्या परिदेविते मुहुः  कुहूकुहूरित्यलमाह कोकिलः ॥ ६७७४॥

6775@1   उदेति सविता ताम्रस्ताम्र एवास्तमेति च ।
6775@2    सम्पत्तौ च विपत्तौ च महतामेकरूपता ॥ ६७७५॥

6776@1   उदेतुमत्यजन्नीहां राजसु द्वादशस्वपि ।
6776@2    जिगीषुरेको दिनकृद् आदित्येष्विव कल्पते ॥ ६७७६॥

6777@1   उदेष्यत्पीयूषद्युतिरुचिकणार्द्राः शशिमणि-  स्थलीनां पन्थानो
घनचरणलाक्षालिपिभृतः ।
6777@2    चकोरैरुड्डीनैर्झटिति कृतश काः प्रतिपदं  पराञ्चः
संचारानविनयवतीनां विवृणुते ॥ ६७७७॥

6778@1   उद्गच्छत्यलिझ कृतिः स्मरधनुर्ज्यामञ्जुगुञ्जारवैर् निर्याता
विषलिप्तभल्लिविषमाः कंकेल्लिफुल्लच्छटाः ।
6778@2    रे सम्प्रत्यपवित्रमत्र पथिकाः सारम्भमुज्जृम्भते  चूतो दूत इवान्तकस्य
कलिकाजालस्फुरत्पल्लवः ॥ ६७७८॥

6779@1   उद्गता मथनक्षोभात् फेनराजिः पयोदधेः ।
6779@2    तारकावलिरित्यज्ञैरियं सखि निवेद्यते ॥ ६७७९॥

6780@1   उद्गतेन्दुमविभिन्नतमिस्रां  पश्यति स्म रजनीमवितृप्तः ।
6780@2    व्यंशुकस्फुटमुखीमतिजिह्मां  व्रीडया नववधूमिव लोकः ॥ ६७८०॥

6781@1   उद्गमनोपनिवेशन-  शयनपरावृत्तिवलनचलनेषु ।
6781@2    अनिशं स मोहयति मां  हृल्लग्नः श्वास इव दयितः ॥ ६७८१॥

6782@1   उद्गर्जज्जलकुञ्जरेन्द्ररभसास्फालानुबन्धोद्धतः  सर्वाः
पर्वतकन्दरोदरभुवः कुर्वन् प्रतिध्वानिनीः ।
6782@2    उच्चैरुच्चरति ध्वनिः श्रुतिपथोन्माथी यथायं तथा  प्रायः प्रे
खदसंख्यश खवलया वेलेयमागच्छति ॥ ६७८२॥

6783@1   उद्गर्जन् कुटिलस्तटाश्रयतरुप्रोन्मूलनोड्डामरो  मा गर्वीः सरितः प्रवाह
जलधिं प्रक्षोभयामीति भोः ।
6783@2    स्वां सत्तां यदि वाञ्छसि भ्रम मरुष्वेवास्स्व तत्रैव वा  दूरे
वाडववह्निरत्र तु महासत्त्वैर्विशन् पीयते ॥ ६७८३॥

6784@1   उद्गर्भहूणतरुणीरमणोपमर्द-  भुग्नोन्नतिस्तननिवेशनिभं हिमांशोः ।
6784@2    बिम्बं कठोरबिसकाण्डकडारगौरैर् विष्णोः पदं प्रथममग्रकरैर्व्यनक्ति
॥ ६७८४॥

6785@1   उद्गृह्य वीटीग्रथनं नतभ्रूर् आच्छाद्य वक्षःस्थलमञ्चलेन ।
6785@2    उत्तारयन्ती निविडं निचोलं  मनोभवस्यापि मनो मिनोति ॥ ६७८५॥

6786@1   उद्ग्राहश्चान्यधातुः स्याद् ध्रुवकश्चान्यधातुकः ।
6786@2    मेलापकोऽन्यधातुः स्याद् आभोगश्चान्यधातुकः ।
6786@3चतुर्धातुकमेतद्धि रूपकं कीर्त्यते बुधैः ॥ ६७८६॥

6787@1   उद्ग्राहस्याद्यखण्डे च न्यासः स ध्रुवको मतः ।
6787@2    एवं हि षट्पदः प्रोक्त उत्तमो ध्रुवको बुधैः ॥ ६७८७॥

6788@1   उद्ग्राहो ध्रुपदश्च स्याद् आभोगस्तदनन्तरम् ।
6788@2    नियमस्त्रिविधो ज्ञेयो मण्ठकस्य विचक्षणैः ॥ ६७८८॥

6789@1   उद्ग्रीवं खलु वीक्षितं वपुरिदं लज्जालसं यत्तदा  गच्छन्त्याः
सखिसंनिधौ किमपि यन्निर्वर्णकं भाषितम् ।
6789@2    हे प्राणा विरहेण यात किमिदं नैर्घृण्यमालम्बितं  तत् स्मृत्वा यदि
युक्तमासितुमहो यूयं प्रमाणं मम ॥ ६७८९॥

6790@1   उद्ग्रीवस्तिमितेक्षनस्तत इतः पश्यन् निलीय स्थितं
पादोद्घृष्टिपरस्परप्रतिभयभ्रान्तं चलत्पक्षतिः ।
6790@2    द्राक्त्रोटीपुरकोटिकुण्ठितरयं प्राक्तिर्यगूर्ध्वीकृतं
गर्भान्तःप्रणयीचकार शफरं कासारचारी बकः ॥ ६७९०॥

6791@1   उद्ग्रीवा विवृतारुणास्यकुहरास्तृष्णाचलत्तालवः
पक्षासंभववेपमानतनवः प्रोड्डीय किंचिद् भुवः ।
6791@2    अन्योन्याक्रमिणः शरारिशिशवः प्रातर्नदीरोधसि  प्रालेयाम्बु पिबन्ति
वीरणदलद्रोणीप्रणालस्रुतम् ॥ ६७९१॥

6792@1   उद्घातयेद् दक्षिणमक्षि यक्षो  हस्तेन मृद्नात्यथ दक्षिणेन ।
6792@2    यस्याभिषेके स भवेत् स्वशक्त्या  क्षितीशलक्षेक्षितपादपद्मः ॥ ६७९२॥

6793@1   उद्घाटितनवद्वारे पञ्जरे विहगोऽनिलः ।
6793@2    यत् तिष्ठति तदाश्चार्यं प्रयाणे विस्मयः कुतः ॥ ६७९३॥

6794@1   उद्घाट्य चेद् दक्षिणमक्षि लीढे  नाभिं स्वकीयामथवाधिरूढः ।
6794@2    शेते गृहस्योपरि जागरूकस् तदाम्बुदोऽम्बु क्षिपति प्रभूतम् ॥ ६७९४॥

6795@1   उद्घाट्य योगकलया हृदयाब्जकोशं  धन्यैश्चिरादपि यथारुचि
गृह्यमाणः ।
6795@2    यः प्रस्फुरत्यविरतं परिपूर्णरूपः  श्रेयः स मे दिशतु शाश्वतिकं
मुकुन्दः ॥ ६७९५॥

6796@1   उद्दण्डकोकनदकोमलकोशकान्तिः  कान्ताकचग्रहणकण्टकितप्रकोष्ठः ।
6796@2    मित्रद्विजातिरिपुवर्गविलासिनीनां  संमानदानभयभोगकरः करस्ते ॥ ६७९६॥

6797@1   उद्दण्डे भुजदण्डे  तव कोदण्डे परिस्फुरति ।
6797@2    अरिमण्डलरविमण्डल-  रम्भाकुचमण्डलानि वेपन्ते ॥ ६७९७॥

6798@1   उद्दामज्वलदंशुमालिकिरणव्यर्थातिरेकादिव  च्छायाः सम्प्रति यान्ति
पिण्डपदवीं मूलेषु भूमीरुहाम् ।
6798@2    किं चैतद् दनुजाधिराजयुवतीवर्गावगाहोत्सरत्-
क्षोभोड्डीनविहंगमण्डलकृतालीकातप् अत्रं सरः ॥ ६७९८॥

6799@1   उद्दामदक्षिणमरुद्भरचालिताभिः  शाखाभिराकुलतरं रुतवारणाय ।
6799@2    मा मेति कोकिलकुलं वदतीव वृक्षः  स्त्रैणं वियोगविधुरं कृपया
विलोक्य ॥ ६७९९॥

6800@1   उद्दामदन्तरुचिपल्लवितार्धचन्द्र-  ज्योत्स्नानिपीततिमिरप्रसरोपरोधः ।
6800@2    श्रेयांसि वो दिशतु ताण्डवितस्य शम्भोर् अम्भोधरावलिघनध्वनिरट्टहासः
॥ ६८००॥

6801@1   उद्दामदानद्विपवृन्दबृंहितैर् नितान्तमुत्तु गतुरंगहेषितैः ।
6801@2    चलद्घनस्यन्दननेमिनिःस्वनैर् अभून् निरुच्छ्वासमिवाकुलं जगत् ॥ ६८०१॥

6802@1   उद्दामदिग्द्विरदचञ्चलकर्णपूर-  गण्डस्थलोच्चलदलिस्तबकाकृतीनि ।
6802@2    मीलन्नभांसि मृगनाभिसमानभांसि  दिक्कन्दरेषु विलसन्तितमां
तमांसि ॥ ६८०२॥

6803@1   उद्दामद्युमणिद्युतिव्यतिकरप्रक्रीडदर्कोपल-  ज्वालाजालजटालजा
गलतटीनिष्कूजकोयष्टयः ।
6803@2    भौमोष्मप्लवमानसूरकिरणक्रूरप्रकाशा दृशोर् आयुःकर्म समापयन्ति
धिगमूर्मध्येऽह्नि शून्या दिशः ॥ ६८०३॥

6804@1   उद्दामद्रुमभ गभीमदशनो येनाभ्यघानि द्विपः  सोऽयं
वञ्चकचेष्टितैस्त्यजति किं पञ्चाननः काननम् ।
6804@2    तत् प्रीतिर्न्न कृतिः समं न समरं क्षान्तिर्मनोग्लानये  श्रेयानित्ययमस्य
माननिधिनो यत् काननोपक्रमः ॥ ६८०४॥

6805@1   उद्दामद्विरदावलूनबिसिनीसौरभ्यसंभावित-  व्योमानः
कलहंसकम्पितगरुत्पालीमरुन्मांसलाः ।
6805@2    दूरोत्तानतर गल घनकलाज घालगर्वस्पृशः  कर्पूरद्रवशीकरैरिव
दिशो लिम्पन्ति पम्पानिलाः ॥ ६८०५॥

6806@1   उद्दामभ्रमिवेगविस्तृतजटावल्लीप्रणालीपतत्-  स्वर्ग गाजलदण्डिकावलयितं
निर्माय तत् पञ्जरम् ।
6806@2    संभ्राम्यद्भुजदण्डपक्षपटलद्वन्द्वेन हंसायितस्
त्रैलोक्यव्ययनाटिकानयनटः स्वामी जगत् त्रायताम् ॥ ६८०६॥

6807@1   उद्दामाम्बुदगर्हितान्धतमसप्रध्वस्तदि मण्डले  काले
यामिकजाग्रदुग्रसुभटव्याकीर्णकोलाहले ।
6807@2    कर्णस्यासुहृदर्णवाम्बुवडवावह्नेर्यदन्तःपुराद्  आयातासि तदम्बुजाक्षि
कृतकं मन्ये भयं योषिताम् ॥ ६८०७॥

6808@1   उद्दामाम्बुदवर्ध मानशिखिनीकेकातिरेकाकुले  सम्प्राप्यं सलिलं स्थलेष्वपि
सदा निस्तर्षवर्षागमे ।
6808@2    भीष्मग्रीष्मभटे परस्परभयादालोच्यमानं मुहुर् दीनं मीनकुलं न
पालयसि चेत् कासार का सारता ॥ ६८०८॥

6809@1   उद्दामार्कमरीचिमूर्छितदृशां येनाध्वगानामयं
वेलालम्बनजागरूकमनसामारम्भि कर्णज्वरः ।
6809@2    क्लेशोच्छृ खलचेतसः प्रविशतो गण्डूषगर्भं मुनेर् लीनः कुत्र
महार्णवस्य स पुनः कल्लोलकोलाहलः ॥ ६८०९॥

6810@1   उद्दामार्कांशुदीप्यद्दिनमणिमणिभिर्भस्मितान्त् ए समन्ताद्
वायुव्याधूयमानज्वलनकणगणाकीर्णधूल् इप्रकीर्णे ।
6810@2    कान्तारेऽस्मिन् नृपार्ते पथि पथिक भवे क्वापि पाथोदसेना-  सूच्यग्रे
कूपषट्कं तदुपरि नगरी तत्र ग गाप्रवाहः ॥ ६८१०॥

6811@1   उद्दामोत्कलिकां विपाण्डुररुचं प्रारब्धजृम्भां क्षणाद्  आयासं
श्वसनोद्गमैरविरतैरातन्वतीमात्मनः ।
6811@2    अद्योद्यानलतामिमां समदनां नारीमिवान्यां ध्रुवं  पश्यन् कोपविपाटलद्युति
मुखं देव्याः करिष्याम्यहम् ॥ ६८११॥

6812@1   उद्दिश्य निःसरन्तीं  सखीमियं कपटकोपकुटिलभ्रूः ।
6812@2    एवमवतंसमाक्षिपद्  आहतदीपो यथा पतति ॥ ६८१२॥

6813@1   उद्दिष्टं वस्तु रागादौ किंचिदाधिक्यचिन्तितम् ।
6813@2    तद्धातुमातुनिष्पन्नं प्रत्यन्तरमितीरितम् ॥ ६८१३॥

6814@1   उद्दीपितोऽपि कनकद्युतिमञ्जुलोऽपि  स्नेहान्वितोऽपि सुदृशोऽपि
सुवर्तितोऽपि ।
6814@2    कान्ताकरान्तरकुचच्छविमण्डितोऽपि  स्वाभाविकीं मलिनतां न जहाति
दीपः ॥ ६८१४॥

6815@1   उद्दीप्ताग्निरसौ मुनिर्विजयते यस्योदरे जीर्यतः  पाथोधेरवशिष्टमम्बु
कथमप्युद्गीर्णमन्यार्णवम् ।
6815@2    किं चास्माज्जठरानलादिव नवस्तत्कालवान्तिक्रमान्  निर्यातः स पुनर्यमाय
पयसामन्तर्गतो वाडवः ॥ ६८१५॥

6816@1   उद्देशोऽयं कनकसिकताकोमलैकान्तकान्ता-  लीलावासीकृततरुतलः
कामिभिर्नर्मदायाः ।
6816@2    किंचैतस्मिन् सुरतसचिवास्तन्वि ते वान्ति वाता  येषामग्रे सरति
कलिताकण्ठकोपो मनोभूः ॥ ६८१६॥

6817@1   उद्देशोऽयं सरसकदलीश्रेणिशोभातिशायी  कुञ्जोत्कर्षा
कुरितरमणीविभ्रमो नर्मदायाः ।
6817@2    किं चैतस्मिन् सुरतसुहृदस्तन्वि ते वान्ति वाता  येषामग्रे सरति
कलिताकाण्डकोपो मनोभूः ॥ ६८१७॥

6818@1   उद्धता अलमुद्धर्तुम् औद्धत्यं दुरितात्मनाम् ।
6818@2    क्षाराणामेव सामर्थ्यं मलनाशाय वाससाम् ॥ ६८१८॥

6819@1   उद्धतैरिव परस्परस गाद्  ईरितान्युभयतः कुचकुम्भैः ।
6819@2    योषितामतिमदेन जुघूर्णुर् विभ्रमातिशयपुंषि वपूंषि ॥ ६८१९॥

6820@1   उद्धतैर्निभृतमेकमनेकैश्  छेदवन् मृगदृशामविरामैः ।
6820@2    श्रूयते स्म मणितं कलकाञ्ची-  नूपुरध्वनिभिरक्षतमेव ॥ ६८२०॥

6821@1   उद्धरेदात्मनात्मानं नात्मानमवसादयेत् ।
6821@2    आत्मैव ह्यात्मनो बन्धुरात्मैव रिपुरात्मनः ॥ ६८२१॥

6822@1   उद्धर्तुं किल शैलकेलिरभसस्रस्तानि पाथोनिधेर् अन्तर्भूषणमौक्तिकानि
दिविजस्त्रीभिः समुत्कण्ठया ।
6822@2    गाढं तत्र निमज्जितेन रविणा बद्ध्वा दृढं रश्मिभिः  प्रोत्क्षिप्तानि
निपत्य तानि गगने तारापदेशं दधुः ॥ ६८२२॥

6823@1   उद्धर्तुं धरणीं निशाकररवी क्षेप्तुं मरुन्मार्गतो  वातं स्तम्भयितुं
पयोनिधिजलं पातुं गिरिं चूर्णितुम् ।
6823@2    शक्ता यत्र विशन्ति मृत्युवदने कान्यस्य तत्र स्थितिर् यस्मिन् याति
गिरिर्बिले सह वनैः कात्र व्यवस्था ह्यणोः ॥ ६८२३॥

6824@1   उद्धव माधवसविधे  विनिवेद्यं सर्वथा भवता ।
6824@2    अपि बहुमूल्यं भवनं  यमुनाकुञ्जोपमं न स्यात् ॥ ६८२४॥

6825@1   उद्धूतकामानलतापतप्ता  विहाय दोषाधिकजां तु चिन्ताम् ।
6825@2    वनादिरागावयवप्रभेदं  नरेति मत्वा वनिता रमन्ते ॥ ६८२५॥

6825A@1   उद्धूतपांसुपटलानुमितप्रबन्ध-  धावत्खुराग्रचयचुम्बितभूमिभागाः ।
6825A@2    निर्मथ्यमानजलधिध्वनिघोरघोषम्  एते रथं गगनसीम्नि वहन्ति
वाहाः ॥

6826@1   उद्धूता धूमधारा विरहिजनमनोमाथिनो मन्मथाग्नेः  कस्तूरीपत्रमाला
तिमिरततिरहो दिक्पुरन्ध्रीमुखानाम् ।
6826@2    निर्वाणा गारलेखा दिवसहुतभुजः संचरच्चञ्चरीक-  श्रेणीयं
भाति भास्वत्करलुलितनभःकन्दरेन्दीवरस्य ॥ ६८२६॥

6827@1   उद्धूय धूलीर्धवला रसातलाद्  वात्या लगन्ती गगने व्यवर्तत ।
6827@2    फूत्कारयन्त्येव भुवोद्धृता भुजा  निदाघतापाकुलया तपात्यये ॥ ६८२७॥

6828@1   उद्धूयेत तनूलतेति नलिनीपत्रेण नो वीज्यते  स्फोटः स्यादिति ना गकं
मलयजक्षोदाम्भसा सिच्यते ।
6828@2    स्यादस्यातिभरात् पराभव इति प्रायो न वा पल्लवा-  रोपो वक्षसि तत्
कथं कृशतनोराधिः समाधीयताम् ॥ ६८२८॥

6829@1   उद्धूयेत नतभ्रूः  पक्ष्मनिपातोद्भवैः पवनैः ।
6829@2    इति निर्निमेषमस्या  विरहवयस्या विलोकते वदनम् ॥ ६८२९॥

6830@1   उद्धृतेष्वपि शस्त्रेषु दूतो वदति नान्यथा ।
6830@2    ते वै यथोक्तवक्तारो न वध्याः पृथिवीभुजा ॥ ६८३०॥

6831@1   उद्धृतेष्वपि शस्त्रेषु बन्धुवर्गवधेष्वपि ।
6831@2    परुषाण्यपि जल्पन्तो वध्या दूता न भूभुजा ॥ ६८३१॥

6832@1   उद्ध्रियमानेन्दुकरैर् उन्मज्जत्यन्धकारवारिनिधेः ।
6832@2    क्वापि क्वापि विलग्न-  च्छायाजम्बालधोरणी धरणी ॥ ६८३२॥

6833@1   उद्बद्धेभ्यः सुदूरं घनरजनितमःपूरितेषु द्रुमेषु  प्रोद्ग्रीवं पश्य
पादद्वितयधृतभुवः श्रेणयः फेरवाणाम् ।
6833@2    उल्कालोकैः स्फुरद्भिर्निजवदनगुहोत्सर्पिभिर्वीक्षितेभ्यश्  च्योतत्सान्द्रं
वसाम्भः क्वथितशववपुर्मण्डलेभ्यः पिबन्ति ॥ ६८३३॥

6834@1   उद्बन्धनं दृढं गाढं सिंहोऽपि सहते यदि ।
6834@2    कथं करटिनस्तर्हि नृपचिह्नानि बिभ्रति ॥ ६८३४॥

6835@1   उद्भर्तृगामिनी पुरुष-  भाषिणी कामचिह्नकृतवेशा ।
6835@2    या नातिमांसयुक्ता  सुराप्रिया सर्वतश्चपला ॥ ६८३५॥

6836@1   उद्भाव्यमानो नलिनीपलाशैः  समीरणस्तद्धृदयास्पदस्य ।
6836@2    करोति दाहस्य निवारणं नु  संधुक्षणं वा स्मरपावकस्य ॥ ६८३६॥

6837@1   उद्भासिताखिलखलस्य विश‍ृ खलस्य  प्राग्जातविस्मृतनिजाधमकर्मवृत्तेः
।
6837@2    दैवादवाप्तविभवस्य गुणद्विषोऽस्य  नीचस्य गोचरगतैः सुखमास्यते
कैः ॥ ६८३७॥

6838@1   उद्भासितेऽन्धतमसव्रज एति नाशं  सूने प्रयान्त्युभयतोऽतिमरन्दमुग्धाः
।
6838@2    सिंहा निहत्य रुधिरं बहु भक्षितं यद्  दीपा कुरे मधुकराः करिणं
वमन्ति ॥ ६८३८॥

6839@1   उद्भिदुरं स्तनवदनं  लोचनमलिगर्वमोचनं सुदृशः ।
6839@2    दृष्ट्वा विगतविचारं  धातारं निन्दति स्थविरः ॥ ६८३९॥

6840@1   उद्भिन्नं किमिदं मनोभवनृपक्रीडारविन्दद्वयं  सूते तत् कथमेकतः
किल लसद्रोमावलीनालतः ।
6840@2    चक्रद्वन्द्वमिदं क्षमं तदपि न स्थातुं मुखेन्दोः पुरो
लावण्याम्बुनिमग्नयौवनगजस्यावैमि कुम्भद्वयम् ॥ ६८४०॥

6841@1   उद्भिन्नयौवनमनोहररूपशोभा-  संभाविताभिनवभोगमनोभवानाम् ।
6841@2    एणीदृशां त्वदुपदेशविवर्जितानां  मातर्भवन्ति नहि नाम समीहितार्थाः
॥ ६८४१॥

6842@1   उद्भिन्नसात्त्विकविकारपरिप्लवानि  सद्यस्तिरस्कृतमनोभववेदनानि ।
6842@2    तन्वि त्वद गपरिरम्भसुखामृतानि  प्रादुर्भवन्तु पुनरागतजीवितानि
॥ ६८४२॥

6843@1   उद्भिन्नस्तनकुड्मलद्वयमुरः किंचित् कपोलस्थलीं  लिम्पत्येव
मधूककान्तिरधरः संमुग्धलक्ष्मीमयः ।
6843@2    प्रत्यासीदति यौवने मृगदृशः किं चान्यदाविर्भवल्  लावण्यामृतप
कलेपलडहच्छायं वपुर्वर्तते ॥ ६८४३॥

6844@1   उद्भिन्नस्तबकावतंससुभगाः प्रे खन्मरुन्नर्तिताः
पुष्पोद्गीर्णपरागपांशुललसत्पत्रप्रकाण्ड त्विषः ।
6844@2    गम्भीरक्रमपञ्चमोन्मदपिकध्वानोच्छलद्गीतयः
प्रत्युज्जीवितमन्मथोत्सव इव क्रीडन्त्यमू भूरुहः ॥ ६८४४॥

6845@1   उद्भिन्ना कलकण्ठकण्ठकुहरात् कर्णामृतस्यन्दिनी  हृद्या यद्यपि
मार्दवैकवसतिः सा काकलीहुंकृतिः ।
6845@2    अन्यस्तन्वि तथापि ते त्रिणयनप्लुष्टस्य जीवार्पणः
पञ्चेषोरुचितप्रपञ्चितरसः पाकाञ्चितः पञ्चमः ॥ ६८४५॥

6847@1   उद्भेदं प्रतिपद्य पक्वबदरीभावं समेत्य क्रमात्  पुंनागाकृतिमाप्य
पूगपदवीमारुह्य बिल्वश्रियम् ।
6847@2    लब्ध्वा तालफलोपमां च ललितामासाद्य भूयोऽधुना
चञ्चत्काञ्चनकुम्भजृम्भणमिभावस्याः स्तनौ बिभ्रतः ॥ ६८४७॥

6848@1   उद्भ्रान्तभेककुलकीर्णजले तडागे  कोऽप्यस्ति नाम यदि नान्यगतिर्बकोटः ।
6848@2    उत्फुल्लपद्मसुरभीणि सरांसि हित्वा  न स्थातुमर्हति भवानिह राजहंस
॥ ६८४८॥

6849@1   उद्यच्छता धुरमकापुरुषानुरूपां  गन्तव्यमाजिनिधनेन पितुः पथा वा ।
6849@2    आच्छिद्य वा स्वजननीजनलोचनेभ्यो  नेयो मया रिपुवधूनयनानि बाष्पः
॥ ६८४९॥

6850@1   उद्यज्ज्वालावलीभिर्वरमिह भुवनप्लोषके हव्यवाहे  र गद्वीचौ प्रविष्टं
जलनिधिपयसि ग्राहनक्राकुले वा ।
6850@2    संग्रामे वारिरौद्रे विविधशरहतानेकयोधप्रधाने  नो नारीसौख्यमध्ये
भवशतजनितानन्तदुःखप्रवीणे ॥ ६८५०॥

6851@1   उद्यञ्छशी तरुणभास्करकान्तिचौरः  स्पर्शेन शीतकरलालितया प्रदोषे ।
6851@2    ज्ञातोऽर्धसुप्तनलिनीप्रियया सलज्जः  पाण्डुत्वमाप रभसादिव मन्मथार्तः
॥ ६८५१॥

6852@1   उद्यतं शस्त्रमालोक्य विषादं याति विह्वलः ।
6852@2    जीवनं प्रति संत्रास्तो नास्ति मृत्युसमं भयम् ॥ ६८५२॥

6853@1   उद्यतमेकहस्तचरणं द्वितीयकररेचितं सुविनतं  वंशमृद
गवाद्यमधुरं विचित्रकरणान्वितं बहु विधम् ।
6853@2    मद्रकमेतदद्य सुभगैर्विदग्धगतिचेष्टितैः सुललितैर् नृत्यसि
विभ्रमाकुलपदं विविक्तरसभावितं शशिमुखि ॥ ६८५३॥

6854@1   उद्यतस्य परं हन्तुं स्तब्धस्य विवरैषिणः ।
6854@2    पतनं जायतेऽवश्यम् कृच्छ्रेण पुनरुन्नतिः ॥ ६८५४॥

6855@1   उद्यतस्य हि कामस्य प्रतिवादो न शस्यते ।
6855@2    अपि निर्मुक्तस गस्य कामरक्तस्य किं पुनः ॥ ६८५५॥

6856@1   उद्यतासिर्नृपो यत्र तत्रैव धनरक्षणम् ।
6856@2    कण्टकाकुलशाख्यायां लग्नं गृह्णाति नो फलम् ॥ ६८५६॥

6857@1   उद्यतेत यथाशक्ति न प्रसज्येत जातुचित् ।
6857@2    साध्यानां सिद्ध्यसिद्धी यन् नियत्या नियते कृते ॥ ६८५७॥

6858@1   उद्यतेष्वपि शस्त्रेषु दूतो वदति नान्यथा ।
6858@2    सदैवावध्यभावेन यथार्थस्य हि वाचकः ॥ ६८५८॥

6859@1   उद्यतेष्वपि शस्त्रेषु यथोक्तं शासनं वदेत् ।
6859@2    रागापरागौ जानीयाद् दृष्टिवक्त्रविचेष्टितैः ॥ ६८५९॥

6860@1   उद्यत्करकरवालः  शकतिमिरध्वंसने महानिपुणः ।
6860@2    कल्किहरिर्वः पायाद्  अपायतः कलिनिशान्तोत्थः ॥ ६८६०॥

6861@1   उद्यत्ताराधिनाथद्युतिहृतिपटवः सान्द्रसिन्दूरशोणाः
श्रीमद्वेतण्डतुण्डप्रतिभटबटवः पद्मरागातिरागाः ।
6861@2    दूरादानम्रकम्रच्छविरविकिरणश्रेणिकिर्मीरितान्ता
गुञ्जापुञ्जानुरागद्विगुणितमहसः पान्तु कृष्णा घ्रिभासः ॥ ६८६१॥

6862@1   उद्यत्तारुण्यवारुण्यतिशयितमदोच्छ्वासचारुण्यती व
प्रोदञ्चत्पञ्चबाणप्रचुररुचिरदृक्चञ्चरीकप्रपञ्चे ।
6862@2    मन्दश्रीश्चन्द्रमास्ते सति सुतनु मुखे प्रोच्छ्वसत्तन्द्रमास्ते  हीनं
शोभाभिरम्भोरुहमपि रजनौ नैति रम्भोरु हासम् ॥ ६८६२॥

6863@1   उद्यत्सौरभगर्भनिर्भरमिलद्वाला कुरश्रीमृतो  माकन्दानवलोक्य यः
प्रतिदिशं सानन्दमुत्कूजितः ।
6863@2    तानेवाद्य फलाशया परिरटल्लुण्ठाककाकावली-  वाचालानुपलभ्य कोकिलयुवा
जातः स वाचंयमः ॥ ६८६३॥

6864@1   उद्यद्गन्धप्रबन्धां परमसुखरसां कोकिलालापजल्पां
पुष्पस्रक्सौकुमार्यां कुसुमशरवधूं रूपतो निर्जयन्तीम् ।
6864@2    सौख्यं सर्वेन्द्रियाणामभिमतमभितः कुर्वतीं मानसेष्टां
सत्सौभाग्याल्लभन्ते कृतसुकृतवशाः कामिनीं मर्त्यमुख्याः ॥ ६८६४॥

6865@1   उद्यद्दुःसहवित्ततानवतया बद्धावधाने मनस्य् उन्मार्गभ्रमणेऽवशस्य
रभसाच्छ्वभ्रे परिभ्राम्यतः ।
6865@2    अन्योऽपाहितकोशपृष्ठलुठनात् संदर्शिता गक्षतेर् जन्तोर्हन्त तनोति
दुर्गतिशमं रम्यानुलोम्यो विधिः ॥ ६८६५॥

6866@1   उद्यद्बर्हिषि दर्दुरारवपुषि प्र्क्षीणपान्थायुषि  श्च्योतद्विप्रुषि
चन्द्ररु मुषि सखे हंसद्विषि प्रावृषि ।
6866@2    मा मुञ्चोच्चकुचाग्रसन्ततपतद्बाष्पाकुलां बालिकां  काले
कालकरालनीलजलदव्यालुप्तभास्वत्त्विषि ॥ ६८६६॥

6867@1   उद्यद्बाला कुरश्रीर्दिशि दिशि दशनैरेभिराशागजानां  रोहन्मूला
सुगौरैरुरगपतिफणैरत्र पातालकुक्षौ ।
6867@2    अस्मिन्नाकाशदेशे विकसितकुसुमा राशिभिस्तारकाणां  नाथ त्वत्कीर्तिवल्ली
फलति फलमिदं बिम्बमिन्दोः सुधार्द्रम् ॥ ६८६७॥

6868@1   उद्यद्विद्रुमकान्तिभिः किसलयैस्ताम्रां त्विषं बिभ्रतो  भृ गालीविरुतैः
कलैरविशदव्याहारलीलाभृतः ।
6868@2    घूर्णन्तो मलयानिलाहतिचलैः शाखासमूहैर्मुहुर् भ्रान्तिं प्राप्य मधुप्रस
गमधुना मत्ता इवामी द्रुमाः ॥ ६८६८॥

6869@1   उद्यद्विलोचनहुताशतडिद्विकाश-  व्यासंगिनी सुरधुनीपयसा सगर्भा ।
6869@2    भ्राजत्कलानिधिबलाकविशोभमाना  पायाज्जटाघनघटा वृषभध्वजस्य
॥ ६८६९॥

6870@1   उद्यद्विवेकतपनप्रफुल्ले हृदयाम्बुज ।
6870@2    विशते भगवद्भक्तिररविन्द इवेन्दिरा ॥ ६८७०॥

6871@1   उद्यन्तु नाम सुबहूनि महामहांसि  चन्द्रोऽप्यलं भुवनमण्डलमण्डनाय ।
6871@2    सूर्यादृते न तदुदेति न चास्तमेति  येनोदितेन दिनमस्तमितेन रात्रिः
॥ ६८७१॥

6872@1   उद्यन्तु शतमादित्या उद्यन्तु शतमिन्दवः ।
6872@2    न विना विदुषां वाक्यैर्नश्यत्याभ्यन्तरं तमः ॥ ६८७२॥

6873@1   उद्यन्नादं धन्विभिर्निष्ठुराणि  स्थूलान्युच्चैर्मण्डलत्वं दधन्ति ।
6873@2    आस्फाल्यन्ते कार्मुकाणि स्म कामं  हस्त्यारोहैः कुञ्जराणां शिरांसि ॥ ६८७३॥

6874@1   उद्यन्नित्यं त्वरितस् तमोऽपगमयति करैः समाकृष्य ।
6874@2    महितस्तदसि स्थाने  मित्र पुमांस्त्वं परे क्लीबाः ॥ ६८७४॥

6875@1   उद्यन्नेव जगद्विसृत्वरघनध्वान्तौघमध्वंसयः
पादन्यासमशेषभूधरशिरः पीठीतटेषु न्यधाः ।
6875@2    धिक्कृत्येन्दुमपि श्रियं व्यतनुथाः पद्माप्तपद्मोत्करे  जीवेद् वासरमेव
वा त्वमिव यस्तज्जीवनं जीवनम् ॥ ६८७५॥

6876@1   उद्यन्महानिलवशोत्थविचित्रवीचि-  विक्षिप्तनक्रमकरादिनितान्तभीतिम् ।
6876@2    अम्भोधिमध्यमुपयाति विवृद्धवेलं  लोभाकुलो मरणदोषममन्यमानः
॥ ६८७६॥

6877@1   उद्यन्महीपालमरीचिमाली-  शिलीमुखश्रेणिकरावलीभिः ।
6877@2    उदारभूदारघनान्धकार-  संभारमुच्छिन्नतरं चकार ॥ ६८७७॥

6878@1   उद्यमं कुरुते जन्तुर्दैवं सर्वत्र कारणम् ।
6878@2    समुद्रमन्थनाल्लेभे हरिर्लक्ष्मीं हरो विषम् ॥ ६८७८॥

6879@1   उद्यमं कुर्वतां पुंसां फलं भाग्यानुसारतः ।
6879@2    समुद्रमन्थनाल्लेभे हरिर्लक्ष्मीं हरो विषम् ॥ ६८७९॥

6880@1   उद्यमं कुर्वतां पुंसां फलं मार्जारकर्मवत् ।
6880@2    जन्मप्रभृति गौर्नास्ति पयः पिबति नित्यशः ॥ ६८८०॥

6881@1   उद्यमः कलहः कण्डूर्द्यूतमद्यपरस्त्रियः ।
6881@2    निद्रा मैथुनमालस्यं सेवनात् तु विवर्धते ॥ ६८८१॥

6882@1   उद्यमः साहसं धैर्यं बलं बुधिः पराक्रमः ।
6882@2    षडेते यस्य तिष्ठन्ति तस्य देवोऽपि श कितः ॥ ६८८२॥

6883@1   उद्यमस्य प्रसादेन दृश्यन्ते विविधाः कलाः ।
6883@2    कातरा एव जल्पन्ति यद् भाव्यं तद् भविष्यति ॥ ६८८३॥

6884@1   उद्यमाख्यानमपरं प्रकीर्णाख्यानकं तथा ।
6884@2    समस्याख्यानमपरं प्रहेल्यादिप्रशंसनम् ॥ ६८८४॥

6885@1   उद्यमी लभते सिद्धिम् अयोग्योऽपि सुनिश्चितम् ।
6885@2    अनूरुर्गगनस्यान्तं प्रयात्येव दिने दिने ॥ ६८८५॥

6885A@1   उद्यमी सिद्धिमाप्नोति सहाय्यविकलोऽपि चेत् ।
6885A@2    एकचक्ररथोऽनूरुसूतोऽर्को व्योम गाहते ॥

6886@1   उद्यमेन विना राजन् न सिध्यन्ति मनोरथाः ।
6886@2    कातरा इति जल्पन्ति यद् भाव्यं तद् भविष्यति ॥ ६८८६॥

6887@1   उद्यमेन विना राजन् न सिध्यन्ति मनोरथाः ।
6887@2    नहि सुप्तस्य सिंहस्य प्रविशन्ति मुखे मृगाः ॥ ६८८७॥

6888@1   उद्यमेन हि सिध्यन्ति कार्याणि न मनोरथैः ।
6888@2    नहि सुप्तस्य सिंहस्य प्रविशन्ति मुखे मृगाः ॥ ६८८८॥

6889@1   उद्यमे नास्ति दारिद्र्यं जप्यतो नास्ति पातकम् ।
6889@2    मौनेन कलहो नास्ति नास्ति जागरतो भयम् ॥ ६८८९॥

6890@1   उद्यमेनैव कार्याणि सिध्यन्ति न मनोरथैः ।
6890@2    नहि सुप्तस्य सिंहस्य विशन्ति वदने मृगाः ॥ ६८९०॥

6891@1   उद्ययौ दीर्घिकागर्भान् मुकुलं मेचकोत्पलम् ।
6891@2    नारीलोचनचातुर्यश कासंकुचितं यथा ॥ ६८९१॥

6892@1   उद्यल्लावण्यलक्ष्मीवलयितवपुषां स्वर्गवारा गनानाम्  आश्लेषे यः प्रमोदः
स्फुरति च गरिमा योऽमृते माधुरीणाम् ।
6892@2    सौरभ्यं कु कुमे यत् पयसि विमलता याप्यहो तत्समस्तं
मित्रैकत्रेक्षितुं चेदभिलषसि तदा पश्य कृष्णस्य काव्यम् ॥ ६८९२॥

6893@1   उद्यात्येव सुहृत्कुलं प्रतिबलं यात्येव नीचैस्तराम्  आयान्त्येव यशःश्रियः
प्रतिदिशं यान्त्येव सत्कीर्तयः ।
6893@2    येनैकेन मुखाग्रपाटिततनूभूतार्द्रकोटिश्रिया  सर्वाश्चर्यमयः स एव
जयति त्वत्खड्गधारापथः ॥ ६८९३॥

6894@1   उद्यानं कौमुदी गीतं कान्ता केलिः सुहृत् कथा ।
6894@2    कृतिनां सुकृतक्रीतः स्वर्गभोगो भुवि स्थितः ॥ ६८९४॥

6895@1   उद्यानं वनभूमयः कुसुमितैरुद्गन्धयः पादपैः  शैला निर्झरहासिनो
जलधरश्यामा गिरिः कृत्रिमः ।
6895@2    नद्यः सारसमूर्च्छितोर्मिवलया घर्माभिषेकास्पदं  शीताः
शीकरसंगमात्सुरभयो मित्रं सरोजानिलाः ॥ ६८९५॥

6896@1   उद्यानपाल कलशाम्बुनिषेचनानाम्  एतस्य चम्पकतरोरयमेव कालः ।
6896@2    तस्मिन् निदाघनिहते घनवारिणा वा  संवर्धिते तव वृथोभयथोपयोगः
॥ ६८९६॥

6897@1   उद्यानमारुतोद्धूताश्चूतचम्पकरेणवः ।
6897@2    उदश्रयन्ति पान्थानाम् अस्पृशन्तोऽपि लोचने ॥ ६८९७॥

6898@1   उद्यानसहकाराणाम् अनुद्भिन्ना न मञ्जरी ।
6898@2    देयः पथिकनारीणां सतिलः सलिलाञ्जलिः ॥ ६८९८॥

6899@1   उद्यानानि न सर्वदा परिभवत्रासादिवाध्यासते  भूमौ नोपविशन्ति ये खलु
रजःसम्पर्कतर्कादिव ।
6899@2    तेषामप्यतिपूजनीयवपुषां नूनं पिकानामियं  धिक् कष्टं परपुष्टतेति
किमपि प्राचां फलं कर्मणाम् ॥ ६८९९॥

6900@1   उद्यानेषु विचित्रभ्होजनविधिस्तीव्रातितीव्रं तपः  कौपीनावरणं
सुवस्त्रमभितं भिक्षाटनं मण्डनम् ।
6900@2    आसन्नं मरणं च म गलसमं सत्यं समुत्पद्यते  तां काशीं
परिहृत्य हन्त विबुधैरन्यत्र किं स्थीयते ॥ ६९००॥

6901@1   उद्याने सहकारकोरकरसप्रत्याशया कोकिलः  स्थातुं वाञ्छति
चित्तजन्मनृपतेर्मित्रं च मन्त्री यतः ।
6901@2    किंतु ध्वा क्षविजृम्भितेषु च पिकप्रारब्धगानेषु च  क्रेंकारेषु
च पञ्चमध्वनिषु च श्रोता न वेत्त्यन्तरम् ॥ ६९०१॥

6903@1   उद्योगः क्षयमेति हन्त सहसा जाड्यं समुज्जृम्भते  मित्रस्यापि च
दर्शनं भवति नो किं वान्यदाचक्ष्महे ।
6903@2    यल्लोकस्पृहणीयतां गतमभूत् तज्जीवनं व्यर्थतां  प्राप्तं येन
दुनोति तन् मम मनो दुर्दैववद् दुर्दिनम् ॥ ६९०३॥

6904@1   उद्योगः शत्रुवन् मित्रम् आलस्यं मित्रवद् विषम् ।
6904@2    विषवच्चामृतं विद्या सुधावद् विषम गना ॥ ६९०४॥

6905@1   उद्योगः साहसं धैर्यं बुद्धिः शक्तिः पराक्रमः ।
6905@2    उत्साहः षड्विधो यस्य तस्य देवोऽपि श कते ॥ ६९०५॥

6906@1   उद्योगमेधाधृतिसत्त्वसत्य-  त्यागानुरागस्थितिगौरवाणि ।
6906@2    जितेन्द्रियत्वं प्रसहिष्णुता ह्रीः  प्रागल्भ्यमित्यात्मगुणप्रवेकः ॥ ६९०६॥

6907@1   उद्योगादनिवृत्तस्य सुसहायस्य धीमतः ।
6907@2    छायेवानुगता तस्य नित्यं श्रीः सहचारिणी ॥ ६९०७॥

6907A@1   उद्योगानुसारी लक्ष्मीः कीर्तिस्त्यागानुसारिणी ।
6907A@2    अभ्यासानुसारी विद्या बुद्धिः कर्मानुसारिणी ॥

6908@1   उद्योगिनं पुरुषसिंहमुपैति लक्ष्मीर् दैवेन देयमिति कापुरुषा वदन्ति ।
6908@2    दैवं निहत्य कुरु पौरुषमात्मशक्त्या  यत्ने कृते यदि न सिध्यति
कोऽत्र दोषः ॥ ६९०८॥

6909@1   उद्योगिनः करालम्बं करोति कमलालया ।
6909@2    अनुद्योगिकरालम्बं करोति कमलाग्रजा ॥ ६९०९॥

6910@1   उद्योगेन कृते कार्ये सिद्धिर्यस्य न विद्यते ।
6910@2    दैवं तस्य प्रमाणं हि कर्तव्यं पौरुषं सदा ॥ ६९१०॥

6911@1   उद्योगेन विना नैव कार्यं किमपि सिध्यति ।
6911@2    नहि सुप्तस्य सिंहस्य प्रविशन्ति मुखे मृगाः ॥ ६९११॥

6913@1   उद्वर्तयन्त्या हृदये निपत्य  नृपस्य दृष्टिर्न्यवृतद् द्रुतैव ।
6913@2    वियोगिवैरात् कुचयोर्नखा कैर् अर्धेन्दुलीलैर्गलहस्तितेव ॥ ६९१३॥

6914@1   उद्वर्तितमपि बहुधा-  नुलिप्तमपि चन्दनागुरुरसाद्यैः ।
6914@2    भजति तथापि शरीरं  दौर्गन्ध्यं तत्र को हेतुः ॥ ६९१४॥

6915@1   उद्वासयितुं वेश्मनि  सरघाः कुर्वन्ति यन्मधुच्छत्त्रम् ।
6915@2    दुर्गा करोति नीडं  कुर्युर्वल्मीकमुपदीकाः ॥ ६९१५॥

6916@1   उद्वाहारोपितार्द्रक्षतनिजपदयोः संगतामिन्दुमौला-  वानम्रे यां
सुधांशोर्व्यधित किल कलां तूर्णमेवान्नपूर्णाम् ।
6916@2    सक्तानामक्षतानाममृतदृगनलोपाधितः पक्वभावान्  नानार्थैरन्नपूर्णा
प्रणतजनततेः पूर्णतामातनोतु ॥ ६९१६॥

6917@1   उद्विजन्ते यथा सर्पान् नरादनृतवादिनः ।
6917@2    धर्मः सत्यं परो लोके मूलं स्वर्गस्य चोच्यते ॥ ६९१७॥

6918@1   उद्वीक्ष्य प्रियकरकुड्मलापविद्धैर् वक्षोजद्वयमभिषिक्तमन्यनार्याः ।
6918@2    अम्भोभिर्मुहुरसिचद्वधूरमर्षाद्  आत्मीयं पृथुतरनेत्रयुग्ममुक्तैः
॥ ६९१८॥

6919@1   उद्वृत्तदैत्यपृतनापतिकण्ठपीठ-
च्छेदोच्छलद्बहलशोणितशोणधारम् ।
6919@2    चक्रं क्रियादभिमतानि हरेरुदार-  दिग्दाहदारुणनभः श्रियमुद्वहद्
वः ॥ ६९१९॥

6920@1   उद्वृत्तस्तनभार एष तरले नेत्रे चले भ्रूलते
रागाधिक्यतमोष्ठपल्लवदलं कुर्वन्तु नाम व्यथाम् ।
6920@2    सौभाग्याक्षरप क्तिकेव लिखिता पुष्पायुधेन स्वयं  मध्यस्था हि करोति
तापमधिकं रोमावली केन सा ॥ ६९२०॥

6921@1   उद्वृत्तस्तनभारभ गुरमुरो नोत्कञ्चुकं कारिता  संयोगस्तु यथा
तथेति सकला नीवी न विस्रंसिता ।
6921@2    भूयः संगम आवयोः क्व नु भवेदेवं च नोल्लापिता  संभ्रान्तत्वरितेन
भीतसुरतेनैवं वयं वञ्चिताः ॥ ६९२१॥

6922@1   उद्वेगं जनयन्ति संचितवृषव्याप्ताजिरोपान्तकाः  प्रातः
शीर्णकुटीरपुञ्जतलताशिम्बीतुषारावि लाः ।
6922@2    ग्रामा गोमयधूमसंततिपरिक्लिष्टारुणश्मश्रुभिर् वृद्धैः
कुड्यनिवातलीननिभृतैरभ्यर्थ्यमानातपाः ॥ ६९२२॥

6922A@1   उद्वेगस्य निवारणाय दुरितच्छेदाय पुण्याप्तये  पानाय श्रवणामृतस्य
धृतये कस्मैचिदार्तिच्छिदे ।
6922A@2    उच्छ्वासं पुरुषोत्तमाच्युत हरे गोविन्द नारायण  श्रीवत्सा क मुकुन्द
कृष्ण कमलाकान्तेति वाच्यं मुहुः ॥

6923@1   उद्वेजनीयो भूतानां नृशंसः पापकर्मकृत् ।
6923@2    त्रयाणामपि लोकानाम् ईश्वरोऽपि न तिष्ठति ॥ ६९२३॥

6924@1   उद्वेजयति तीक्ष्णेन मृदुना परिभूयते ।
6924@2    तस्माद् यथार्हतो दण्डं नयेत् पक्षमनाश्रितः ॥ ६९२४॥

6925@1   उद्वेजयति तीक्ष्णेन मृदुना परिभूयते ।
6925@2    दण्डेन नृपतिस्तस्माद् युक्तदण्डः प्रशस्यते ॥ ६९२५॥

6926@1   उद्वेजयति दरिद्रं  परमुद्राया झणत्कारः ।
6926@2    गृहपतिरतिमिलितायाः  क कणरावो यथा जारम् ॥ ६९२६॥

6927@1   उद्वेजयति भूतानि दण्डपारुष्यवान् नृपः ।
6927@2    भूतान्युद्वेज्यमानानि द्विषतां यान्ति संश्रयम् ॥ ६९२७॥

6928@1   उद्वेजयति भूतानि यस्य राज्ञः कुशासनम् ।
6928@2    सिंहासनवियुक्तस्य तस्य क्षिप्रं कुशासनम् ॥ ६९२८॥

6929@1   उद्वेजयत्य गुलिपार्ष्णिभागान्  मार्गे शिलीभूतहिमेऽपि यत्र ।
6929@2    न दुर्वहश्रोणिपयोधरार्ता  भिन्दन्ति मन्दां गतिमश्वमुख्यः ॥ ६९२९॥

6930@1   उद्वेष्ट्य स्वयमेव लेखमुदितप्रस्वेदकम्पा गुलिस् तस्मिन्
सेकविलुप्तशेषशिथिलं दृष्ट्वा लिपिप्रक्रमम् ।
6930@2    एतत् किन्नु हतास्मि सम्प्रति दशा तस्यैवमासीदयं  बाष्पो हन्त करस्य
कम्पितमिदं हन्तेति सा रोदिति ॥ ६९३०॥

6931@1   उद्वोढुं कनकविभूषणान्यशक्तः  सध्रीचा वलयितपद्मनालसूत्रः ।
6931@2    आरूढप्रतिवनिताकटाक्षभारः  साधीयो गुरुरभवद् भुजस्तरुण्याः ॥ ६९३१॥

6932@1   उन्नतं पदमवाप्य यो लघुर् हेलयैव स पतेदिति ब्रुवन् ।
6932@2    शैलशेखरगतो दृषत्कणश्  चारुमारुतधुतः पतत्यधः ॥ ६९३२॥

6933@1   उन्नतं मानसं यस्य भाग्यं तस्य समुन्नतम् ।
6933@2    नोन्नतं मानसं यस्य भाग्यं तस्यासमुन्नतम् ॥ ६९३३॥

6934@1   उन्नतं सदनमुच्चकैर्हयो  माक्षिकं दधि सशर्करं पयः ।
6934@2    यामिनी शशिकला सुकोमला  लभ्यते कथमनर्चिते शिवे ॥ ६९३४॥

6935@1   उन्नतः प्रोल्लसद्धारः कालागुरुमलीमसः ।
6935@2    पयोधरभरस्तन्व्याः कं न चक्रेऽभिलाषिणम् ॥ ६९३५॥

6936@1   उन्नतघनमध्यगतं  निर्गुणमपि सुरधनुः शोभाम् ।
6936@2    तेन महद्भिः साकं  संवासः प्रार्थ्यते विज्ञैः ॥ ६९३६॥

6937@1   उन्नतदक्षिणपक्षा  भक्ष्यमुखी विहितपार्थिवनिनादा ।
6937@2    तारा तरुमधिगच्छति  तद्यच्छति वाञ्छितादधिकम् ॥ ६९३७॥

6938@1   उन्नतानां सुवंशानां द्वैधं तावन्न जायते ।
6938@2    यावत् कुठारधारेव योषिद् विशति नान्तरम् ॥ ६९३८॥

6939@1   उन्नतावनतभाववत्तया  चन्द्रिका सतिमिरा गिरेरियम् ।
6939@2    भक्तिभिर्बहुविधाभिरर्पिता  भाति भूतिरिव मत्तदन्तिनः ॥ ६९३९॥

6940@1   उन्नतेषु शशिनः प्रभा स्थिता  निम्नसंश्रयपरं निशातमः ।
6940@2    नूनमात्मसदृशी प्रकल्पिता  वेधसैव गुणदोषयोर्गतिः ॥ ६९४०॥

6941@1   उन्नतोऽपि विशदोऽपि कोमलोऽप्य् अद्य जाड्यहरणक्षमोऽपि च ।
6941@2    अन्तरुज्ज्वलगुणोऽपि निर्धनस् तूलराशिरिव याति लाघवम् ॥ ६९४१॥

6942@1   उन्नत्यै नमति प्रभुं प्रभुगृहान् द्रष्टुं बहिस्तिष्ठति
स्वद्रव्यव्ययमातनोति जडधीरागामिवित्ताशया ।
6942@2    प्राणान् प्राणितुमेव मुञ्चति रणे क्लिश्नाति भोगेच्छया  सर्वं तद्
विपरीतमेव कुरुते तृष्णान्धदृक् सेवकः ॥ ६९४२॥

6943@1   उन्नमय्य सकचग्रहमास्यं  चुम्बति प्रियतमे हठवृत्त्या ।
6943@2    हुं हु मुञ्च मम मेति च मन्दं  जल्पितं जयति मानधनायाः ॥ ६९४३॥

6944@1   उन्नमितैकभ्रूलतम्  आननमस्याः पदानि रचयन्त्याः ।
6944@2    कण्टकितेन प्रथयति  मय्यनुरागं कपोलेन ॥ ६९४४॥

6945@1   उन्नम्य दूरं मुहुरानमन्त्यः  कान्ताः श्लथीभूतनितम्बजाड्याः ।
6945@2    दोलाविलासेन जितश्रमत्वात्  प्रकर्षमापुः पुरुषायितेषु ॥ ६९४५॥

6946@1   उन्नम्योन्नम्य तत्रैव दरिद्राणां मनोरथाः ।
6946@2    पतन्ति हृदये व्यर्था विधवास्त्रीस्तना इव ॥ ६९४६॥

6947@1   उन्नम्रस्वपयोधरान्तरपयोधाराभिरानन्दि सः  चञ्चद्बालकलापकान्
कलगिरो मुग्धान् नवा घ्रिक्रमान् ।
6947@2    त्वय्याधाय शिखण्डिनः शिव शिव प्रावृट् समाप्तिं गता  तेषु त्वं
तु शरच्छरारुचलिता जातासि धौतासिवत् ॥ ६९४७॥

6948@1   उन्नयति नाभिनिम्नान्  मुक्तावलिपाशि रोमराजिनलम् ।
6948@2    स्मरशबरः स्तनभूधर-  निपतत्तरुनाक्षिपक्षिबन्धाय ॥ ६९४८॥

6949@1   उन्निद्रकन्दलदलान्तरलीयमान-  गुञ्जन्मदान्धमधुपे नवमेघकाले ।
6949@2    स्वप्नेऽपि यः प्रवसति प्रविहाय कान्तां  तस्मै विषाणरहिताय नमो
वृषाय ॥ ६९४९॥

6950@1   उन्निद्रकोकनदरेणुपिश गिता गा  गायन्ति मञ्जु मधुपा गृहदीर्घिकासु ।
6950@2    एतच्चकास्ति च रवेर्नवबन्धुजीव-  पुष्पच्छदाभमुदयाचलचुम्बि
बिम्बम् ॥ ६९५०॥

6951@1   उन्निद्रता मत्स्यसगन्धिता च  प्रवालहानिः सपिपीलिकात्वम् ।
6951@2    त्वग्भ्रंशनाद् वारिकृतादजीर्णात्  तरोर्भवेत् तत्र चिकित्सनीयम् ॥ ६९५१॥

6952@1   उन्निद्रप्रियकमनोरमं रमण्याः  संरेजे सरसि वपुः प्रकाशमेव ।
6952@2    युक्तानां विमलतया तिरस्क्रियायै  नाक्रामन्नपि हि भवत्यलं जलौघः
॥ ६९५२॥

6953@1   उन्निद्रेण मयाद्य चिन्तितमभूद्यत्रावतारा हरेर् आख्याता दश कीर्तितोऽसि
न कथं तत्र त्वमेकादशः ।
6953@2    त्विच्चारित्रमगोचरं कविगिरां जानन्नपि क्ष्मापते  न प्रस्तौमि भयेन
भारतकवेः कस्तादृशं वक्ष्यति ॥ ६९५३॥

6954@1   उन्नीतो भवभूतिना प्रतिदिनं बाणे गते यः पुरा  यश्चीर्णः कमलायुधेन
सुचिरं येनागमत् केशटः ।
6954@2    यः श्रीवाक्पतिराजपादरजसां सम्पर्कपूतश्चिरं  दिष्ट्या श्लाघ्यगुणस्य
कस्यचिदसौ मार्गः समुन्मीलति ॥ ६९५४॥

6955@1   उन्मग्नचञ्चलवनानि वनापगानाम्  आश्यानसैकततर गपरंपराणि ।
6955@2    निम्नावशिष्टसलिलानि मनो हरन्ति  रोधांसि हंसपदमुद्रितकर्दमानि
॥ ६९५५॥

6956@1   उन्मज्जन्मकर इवामरापगाया  वेगेन प्रतिमुखमेत्य बाणनद्याः ।
6956@2    गाण्डीवी कनकशिलानिभं भुजाभ्याम्  आजघ्ने विषमविलोचनस्य वक्षः
॥ ६९५६॥

6957@1   उन्मत्त कण्टकिफलप्रतियोगिबुद्ध्या  वैरं वृथैव कुरुषे पनसेन
सार्धम् ।
6957@2    सन्तो हसन्ति न भजन्ति भजन्ति चेत् त्वां  भ्रान्ता भवन्ति सहसा न
पुनर्भजन्ति ॥ ६९५७॥

6958@1   उन्मत्त धूर्त तरुणेन्दुनिवासयोग्ये  स्थाने पिशाचपतिना विनिवेशितोऽसि ।
6958@2    किं कैरवाणि विकसन्ति तमः प्रयाति  चन्द्रोपलो द्रवति वार्धिरुपैति
वृद्धिम् ॥ ६९५८॥

6959@1   उन्मत्तप्रेमसंरम्भाद् आरभन्ते यद गनाः ।
6959@2    तत्र प्रत्यूहमाधातुं ब्रह्मापि खलु कातरः ॥ ६९५९॥

6960@1   उन्मत्तमासाद्य हरः स्मरश्च  द्वावप्यसीमां मुदमुद्वहेते ।
6960@2    पूर्वं परस्पर्धितया प्रसूनं  नूनं द्वितीयो विरहाधिदूनम् ॥ ६९६०॥

6961@1   उन्मत्तानां च या गाथाः शिशूनां यच्च भाषितम् ।
6961@2    स्त्रियो यच्च प्रभाषन्ते तस्य नास्ति व्यतिक्रमः ॥ ६९६१॥

6962@1   उन्मत्तानां भुज गानां मद्यपानां च दन्तिनाम् ।
6962@2    स्त्रीणां राजकुलानां च विश्वसन्ति गतायुषः ॥ ६९६२॥

6963@1   उन्मत्तानां भुज गानां श‍ृ गिणां शस्त्रपाणिनाम् ।
6963@2    विश्वासो नैव कर्तव्यः स्त्रीषु राजकुलेषु च ॥ ६९६३॥

6964@1   उन्मदतया कयाचित्  कदाचिदपथप्रवृत्तमपि पुरुषम् ।
6964@2    सद्यः सुहृदुपदेशः  सृणिरिव करिणं निवर्त्तयति ॥ ६९६४॥

6965@1   उन्मादगद्गदगिरो मदविह्वलाक्षा  भ्रश्यन्निजप्रकृतयः कृतमस्मरन्तः ।
6965@2    ऐश्वर्यसीधुरसपानविघूर्णमानाः  के नाम न प्रतिपदं पुरुषाः स्खलन्ति
॥ ६९६५॥

6966@1   उन्मादमेके पुष्यन्ति यान्त्यन्ये द्विषतां वशम् ।
6966@2    दास्यमेके च गच्छन्ति परेषामर्थहेतुना ॥ ६९६६॥

6967@1   उन्मीलत्त्रिवलीतर गवलया प्रोत्तु गपीनस्तन-
द्वन्द्वेनोद्यतचक्रवाकमिथुना वक्त्राम्बुजोद्भासिनी ।
6967@2    कान्ताकारधरा नदीयमभितः क्रूराशया नेष्यते  संसारार्णवमज्जनं
यदि ततो दूरेण संत्यज्यताम् ॥ ६९६७॥

6968@1   उन्मीलत्पुलकं विलोलदलकं स्विद्यत्कपोलस्थलं
भ्राम्यत्कुण्डलमाकुलाकुललसत्सीत्कारमुद्यत्करम् ।
6968@2    किंचित्कुञ्चदुदञ्चितभ्रु विलसच्चोलं गलन्नीविकं  स्याद् भूयोऽपि
कदा मदाकुलदृशोर्बिम्बाधरास्वादनम् ॥ ६९६८॥

6969@1   उन्मीलत्पुलका कुरेण निविडाश्लेषे निमेषेण च
क्रीडाकूतविलोकितेऽधरसुधापाने मुधा नर्मभिः ।
6969@2    आनन्दाभिगमेन मन्मथकलायुद्धेऽपि यस्मिन्नभूत्  प्रत्यूहो न तयोर्बभूव
सुरतारम्भः प्रियंभावुकः ॥ ६९६९॥

6970@1   उन्मीलत्युरसा गुणालिनिचिता निर्दूषणा भूषणा  सोल्लासोषसि लोलया सुमनसा
सूक्त्या मनोहारिणी ।
6970@2    शय्यामेत्य मृदुं मदीयकवितेवाम्भोजिनीनायिका  कस्याप्युन्नतपूर्वपुण्यतपसः
कण्ठं समालि गति ॥ ६९७०॥

6971@1   उन्मीलत्गुडपाकतन्तुलतया रज्ज्वा भ्रमीरर्जयन्
दानान्तःश्रुतशर्कराचलमथः स्वेनामृतान्धाः स्मरः ।
6971@2    नव्यामिक्षुरसोदधेर्यदि सुधामुत्थापयेत् सा भवज् जिह्वायाः कृतिमाह्वयेत
परमां मत्कर्णयोः पारणाम् ॥ ६९७१॥

6972@1   उन्मीलद्यौवनासि प्रियसखि विषमाः श्रेणयो नागराणां  तस्मात् कोऽपि
त्वयाद्यप्रभृति न सहसा संमुखं वीक्षणीयः ।
6972@2    यावच्चन्द्रार्कमेकः पतिरतिशयितश्रद्धया सेवितव्यः  कर्तव्या रूपरक्षा
वचसि न हृदयं देयमस्मद्विधानाम् ॥ ६९७२॥

6973@1   उन्मीलद्रसबिन्दुगन्धकुसुमावल्ल्यो वसन्तोदये  कान्ताः कोमलपल्लवाः कति
कति क्रीडावने सन्ति न ।
6973@2    सौभाग्यैकनिधे रसाल तदपि श्रीमञ्जरीशालिनस् त्वत्तोऽन्यत्र च
कुत्रचिन् मधुकरश्रेणी न विश्राम्यति ॥ ६९७३॥

6974@1   उन्मीलद्वदनेन्दुकान्तिविसरैर्दूरं समुत्सारितं  भग्नं पीनकुचस्थलस्य
च रुचा हस्तप्रभाभिर्हतम् ।
6974@2    एतस्याः कलविंककण्ठकदलीकल्पं मिलत्कौतुकाद्  अप्राप्ताभिमुखं रुषेव
सहसा केशेषु लग्नं तमः ॥ ६९७४॥

6975@1   उन्मीलन्ति कियन्ति वा न कुसुमान्युष्णद्युतेरुद्गमे  तत्त्वेतावति
बन्धुरित्यतिसखीत्यादित्यकान्तेति च ।
6975@2    कीर्तिं दत्तवतां त्रिलोकविदितामेवं कवीनामृणं  किं कृत्वेयमपाकरोतु
जनुषां कोट्यापि नालीकिनी ॥ ६९७५॥

6976@1   उन्मीलन्ति नखैर्लुनीहि वहति क्षौमाञ्चलेनावृणु  क्रीडाकाननमाविशन्ति
वलयक्वाणैः समुत्त्रासय ।
6976@2    इत्थं वञ्जुलदक्षिणानिलकुहूकण्ठीषु संकेतिक-  व्याहाराः सुभग
त्वदीयविरहे तस्याः सखीनां मिथः ॥ ६९७६॥

6977@1   उन्मीलन्ति निशानिशाचरवधूत्प्रोच्चाटनामान्त्रिकाः  सायं सालससुप्तप
कजवनप्रोद्बोधवैतालिकाः ।
6977@2    फुल्लत्प कजकोशगर्भकुहरप्रोद्भूतभृ गावली-  झ
कारप्रणवोपदेशगुरवस्तीव्रद्युतेरंशवः ॥ ६९७७॥

6978@1   उन्मीलन्ति मृणालकोमलरुचो राजीवसंवर्तिका-  संवर्तव्रतवृत्तयः
कतिपये पीयूषभानोः कराः ।
6978@2    अप्युस्रैर्धवलीभवत्सु गिरिषु क्षुब्धोऽयमुन्मज्जता  विश्वेनेव तमोमयो
निधिरपामह्नाय फेनायते ॥ ६९७८॥

6979@1   उन्मीलन्नयनान्तकान्तिलहरीनिष्पीतयोः केवलाद्  आमोदादवधारणीयवपुषोः
कान्तासखेन क्षणम् ।
6979@2    यत्कर्णोत्पलयोः स्थितेन भवता किंचित् समुद्गुञ्जितं  भ्रातस्तिष्ठति
कुत्र तत् कथय मे कान्तं प्रियाया मुखम् ॥ ६९७९॥

6980@1   उन्मीलन्मणिरश्मिजालजटिलच्छायं रणत्क कणं  बिभ्राणस्तव देव
वैरिकदनक्रीडाकठोरः करः ।
6980@2    त्यक्त्वा संयति जीवितानि रिपवो ये स्वर्गमार्गे गतास् तानाक्रष्टुमिवाविवेश
रभसाच्चण्डद्युतेर्मण्डलम् ॥ ६९८०॥

6981@1   उन्मीलन्मधुगन्धलुब्धमधुपव्याधूतचूता कुर-
क्रीडत्कोकिलकाकलीकलरवैरुद्गीर्णकर्णज्वराः ।
6981@2    नीयन्ते पथिकैः कथं कथमपि ध्यानावधानक्षण-
प्राप्तप्राणसमासमागमरसोल्लासैरमी वासराः ॥ ६९८१॥

6982@1   उन्मीलन्मुकुलकरालकुन्दकोश-  प्रश्च्योतद्घनमकरन्दगन्धबन्धो ।
6982@2    तामीषत्प्रचलविलोचनां नता गीम्  आलिन् गन् पवन मम स्पृशा गम
गम् ॥ ६९८२॥

6983@1   उन्मीलयन्ति कुसुमानि मनोरमाणि  के नाम नात्र तरवः समयोचितानि ।
6983@2    कस्येदृशं कथय दोहदमस्ति तस्य  यादृक्विनिर्मितमशोकमहीरुहस्य
॥ ६९८३॥

6984@1   उन्मीलल्लीलनीलोत्पलदलदलनामोदमेदस्विपूर-
क्रोडक्रीडद्विजालीगरुदुदितमरुत्स्फालवाचालवीचि ः ।
6984@2    एतेनाखानि शाखानिवहनवहरित्पर्णपूर्णद्रुमाली-
व्यालीढोपान्तशान्तव्यथपथिकदृशां दत्तरागस्तडागः ॥ ६९८४॥

6985@1   उन्मीलितं तूलिकयेव चित्रं  सूर्यांशुभिर्भिन्नमिवारविन्दम् ।
6985@2    बभूव तस्याश्चतुरश्रशोभि  वपुर्विभक्तं नवयौवनेन ॥ ६९८५॥

6986@1   उन्मील्याक्षि सखीर्न पश्यसि न चाप्युक्ता ददास्युत्तरं  नो वेत्सीदृशमत्र
नेदृशमिमां शून्यामवस्थां गता ।
6986@2    तल्पादृश्यकर कपञ्जरमिदं जीवेन लिप्तं मना   मुञ्चन्ती किमु
कर्तुमिच्छसि कुरु प्रेमान्यदेशागते ॥ ६९८६॥

6987@1   उन्मुकुलिताधरपुटे  भूतिकणत्रासमीलितार्धाक्षि ।
6987@2    धूमोऽपि नेह विरम  भ्रमरोऽयं श्वसितमनुसरति ॥ ६९८७॥

6988@1   उन्मुक्तकञ्चुकतयेयमुदारकान्तिः  शस्त्रीव शम्बररिपोरपनीतकोशा ।
6988@2    रक्तावकुण्ठनपटीरचितापिधाना  संध्याम्बुवाहकलितेव शशा करेखा
॥ ६९८८॥

6989@1   उन्मुक्तक्रमहारिमेरुशिखरात् क्रामन्तमन्यो धरः  कोऽत्र त्वां
शरभीकिशोरपरिषद्धौरेय धर्तुं क्षमः ।
6989@2    तस्माद् दुर्गमश‍ृ गल घनकलादुर्लालितात्मन् व्रज  त्वद्वासाय स एव
कीर्णकनकज्योत्स्नो गिरीणां पतिः ॥ ६९८९॥

6990@1   उन्मुक्तमानकलहा रमध्वं दयितान्विताः ।
6990@2    इतीव मधुरालापाः कोकिला जगदुर्जनान् ॥ ६९९०॥

6991@1   उन्मुक्ताभिर्दिवसमधुना सर्वतस्ताभिरेव  स्वच्छायाभिर्निचुलितमिव
प्रेक्ष्यते विश्वमेतत् ।
6991@2    पर्यन्तेषु ज्वलति जलधौ रत्नसानौ च मध्ये  चित्रा गीयं रमयति
तमःस्तोमलीला धरित्री ॥ ६९९१॥

6992@1   उन्मुच्य स्वजनानुपेक्ष्य तृणवत् प्राणानपि प्रेयसस् तीर्त्वा दुस्तरमर्णवं
च वणिजः प्राप्ताः पटीराशया ।
6992@2    श्वासैस्ते विनिवर्तिताः प्रतिभयैः स्वस्थो भवातःपरं  त्वं वा केवलम
गम गमुरग व्यालिम्प गन्धद्रवैः ॥ ६९९२॥

6993@1   उन्मुद्रीकृतविश्वविस्मयभरैस्तत्तन्महार्घैर्गुणैर् दुर्गाधे हृदयाम्बुधौ
तव भवेन् नः सूक्तिग गा यदि ।
6993@2    विश्वश्वित्रमत गिनीघनरसस्यन्दिन्यमन्दध्वनिर् ग गासागरसंगमः
पुनरिवापूर्वः समुन्मीलति ॥ ६९९३॥

6994@1   उन्मूलितालानविलाभनाभिश्  छिन्नस्खलच्छृ खलरोमराजिः ।
6994@2    मत्तस्य सेयं मदनद्विपस्य  प्रस्वापवप्रोच्चकुचास्तु वास्तु ॥ ६९९४॥

6995@1   उन्मूल्य सितकेशांस्तु मूले मुले च तत्क्षिपेत् ।
6995@2    ततः केशाः प्रजायन्ते कृष्णाः कौतुककारिणः ।
6995@3युक्त्या पूर्वोक्तया युञ्ज्यान् मेषश‍ृ गीपयः सुधीः ॥ ६९९५॥

6996@1   उन्मूल्यालानभूमीरुहमतितरसोत्खण्डिताण्ड् ऊवितानान्य्-  आकर्षन्नेष
पादैर्मदजलकलुषः क्षिप्तनक्षत्रमालः ।
6996@2    शुण्डादण्डाभिघातैर्नभसि विदलयन् पुष्करावर्तकादीन्  धावत्याधूतमूर्धा
हरिमभिरभसाद् देवपुत्रः करीन्द्रः ॥ ६९९६॥

6997@1   उन्मृष्टं कुचसीम्नि पत्रमकरं दृष्ट्वा हठालि गनात्  कोपो मास्तु
पुनर्लिखाम्यमुमिति स्मेरे रघूणां वरे ।
6997@2    कोपेणारुणितोऽश्रुपातदलितः प्रेम्णा च विस्तारितो  दत्तो मैथिलकन्यया
दिशतु नः क्षेमं कटाक्षा कुरः ॥ ६९९७॥

6998@1   उन्मृष्टपत्रा लुलितालकान्ताः  कण्ठेषु लग्ना जघनं स्पृशन्तः ।
6998@2    कुचस्थलीष्वाहतिमादधाना  गता वधूनां प्रियतां जलौघाः ॥ ६९९८॥

6999@1   उन्मेषं यो मम न सहते जातिवैरी निशायाम्  इन्दोरिन्दीवरदलदृशा
तस्य सौन्दर्यदर्पः ।
6999@2    नीतः शान्तिं प्रसभमनया वक्त्रकान्त्येति हर्षाल्  लग्ना मन्ये ललिततनु
ते पादयोः पद्मलक्ष्मीः ॥ ६९९९॥

7000@1   उपकरोत्यपकृतो ह्युत्तमोऽप्यन्यथाधमः ।
7000@2    मध्यमः साम्यमन्विच्छेद् अपरः स्वार्थतत्परः ॥ ७०००॥

7001@1   उपकर्ताधिकाराढ्यः स्वापराधं न मन्यते ।
7001@2    उपकारं ध्वजीकृत्य सर्वमेव विलुम्पति ॥ ७००१॥

7002@1   उपकर्तुं प्रियं वक्तुं कर्तुं स्नेहमनुत्तमम् ।
7002@2    सज्जनानां स्वभावोऽयं केनेन्दुः शिशिरीकृतः ॥ ७००२॥

7003@1   उपकर्तुं यथा स्वल्पः समर्थो न तथा महान् ।
7003@2    प्रायः कूपस्तृषां हन्ति सततं न तु वारिधिः ॥ ७००३॥

7004@1   उपकर्तुः कृतघ्नस्याप्युभयोरियती भिदा ।
7004@2    सद्यो हि विस्मरत्याद्यः कृतं पश्चात् तु पश्चिमः ॥ ७००४॥

7005@1   उपकर्तुः स्थिरं द्रव्यं यत्नस्तत्कालसंभवः ।
7005@2    किमस्ति तालवृन्तस्य मन्दमारुतसंग्रहः ॥ ७००५॥

7006@1   उपकर्तुमनुपकर्तुः  प्रियाणि कर्तुं कृतान्यनुस्मर्तुम् ।
7006@2    विनिपतितांश्चोद्धर्तुं  कुलान्वितानामुचितमेतत् ॥ ७००६॥

7007@1   उपकर्तुमप्रकाशं  क्षन्तुं न्यूनेष्वयाचितं दातुम् ।
7007@2    अभिसंधातुं च गुणैः  शतेषु केचिद् विजानन्ति ॥ ७००७॥

7008@1   उपकर्त्रारिणा संधिर्न मित्रेणापकारिणा ।
7008@2    उपकारापकारौ हि लक्ष्यं लक्षणमेतयोः ॥ ७००८॥

7009@1   उपकारं सुहृद्वर्गे योऽपकारं च शत्रुषु ।
7009@2    नृमेघो वर्षति प्राज्ञस्तस्येच्छन्ति सदोन्नतिम् ॥ ७००९॥

7010@1   उपकारं स्मरन्तस्तु कृतज्ञत्ववशंवदाः ।
7010@2    पदवीमुपकर्त् णां यान्ति निश्चेतना अपि ॥ ७०१०॥

7011@1   निर्वाणमनु निर्वाति तपनं तपनोपलः ।
7011@2    इन्दुमिन्दुमणिः किं च शुष्यन्तमनु शुष्यति ॥ ७०११॥

7012@1   उपकारः परो धर्मः परोऽर्थः कर्मनैपुणम् ।
7012@2    पात्रे दानं परः कामः परो मोक्षो वितृष्णता ॥ ७०१२॥

7013@1   उपकारकमायतेर्भृशं  प्रसवः कर्मफलस्य भूरिणः ।
7013@2    अनपायि निबर्हणं द्विषां  न तितिक्षासममस्ति साधनम् ॥ ७०१३॥

7014@1   उपकारगृहीतेन शत्रुणा शत्रुमुद्धरेत् ।
7014@2    पादलग्नं करस्थेन कण्टकेनेव कण्टकम् ॥ ७०१४॥

7015@1   उपकारपरः प्रवरः  प्रत्युपकारं करोति मध्यस्थः ।
7015@2    नीचस्तदपि न कुरुते  उपकार्वशाद् भवति शत्रुः सः ॥ ७०१५॥

7016@1   उपकारपरः स्वभावत  सततं सर्वजनस्य सज्जनः ।
7016@2    असतामनिशं तथाप्यहो  गुरुहृद्रोगकरी तदुन्नतिः ॥ ७०१६॥

7017@1   उपकारप्रधानः स्याद् अपकारपरेऽप्यरौ ।
7017@2    सम्पद्विपत्स्वेकमना हेतावीर्ष्येत् फले न तु ॥ ७०१७॥

7018@1   उपकारफलं मित्रम् अपकारोऽरिलक्षणम् ।
7018@2    ॥। ॥। ॥। ॥। ॥। ॥। ॥। ॥। ॥। ॥। ॥ ७०१८॥

7019@1   उपकारमेव तनुते  विपद्गतः सद्गुणो नितराम् ।
7019@2    मूर्च्छां गतो मृतो वा  निदर्शनं पारदोऽत्र रसः ॥ ७०१९॥

7020@1   उपकारशतेनापि गृह्यते केन दुर्जनः ।
7020@2    साधुः संमानमात्रेण भवत्येवात्मविक्रयी ॥ ७०२०॥

7021@1   उपकारशतेनापि दानैश्चापि सुविस्तरैः ।
7021@2    लालनात् प्रीतिपूर्वाच्च न ग्राह्यो भगिनीसुतः ॥ ७०२१॥

7022@1   उपकारश्चापकारो यस्य व्रजति विस्मृतिम् ।
7022@2    पाषाणहृदयस्यास्य जीवतीत्यभिधा मुधा ॥ ७०२२॥

7023@1   उपकाराच्च लोकानां निमित्तान्मृगपक्षिणाम् ।
7023@2    भयाल्लोभाच्च मूर्खाणां मैत्री स्याद् दर्शनात् सताम् ॥ ७०२३॥

7024@1   उपकारादृतेऽप्याशु मित्रं श्रेयसि तिष्ठति ।
7024@2    मित्रवान् साधयत्यर्थान् दुःसाध्यानप्यनादरात् ॥ ७०२४॥

7025@1   उपकाराय न जातः  सपदि सुजातः क्व जातवैरेऽपि ।
7025@2    ग्रासयति ग्रस्तोऽपि  द्रोहिणममृतानि रोहिणीरमणः ॥ ७०२५॥

7026@1   उपकाराय या पुंसां न परस्य न चात्मनः ।
7026@2    पत्रसंचयसंभारैः किं तया भारविद्यया ॥ ७०२६॥

7027@1   उपकारिणमपि पूज्यं  हन्ति महान्तं खलोऽत्रपोऽवसरे ।
7027@2    धृष्टद्युम्नो मध्ये-  वीरं हतवान् गुरुं शान्तम् ॥ ७०२७॥

7028@1   उपकारिणि विक्षीणे शनैः केदारवारिणि ।
7028@2    सानुक्रोशतया शालिरभूत् पाण्डुरवा मुखः ॥ ७०२८॥

7029@1   उपकारिणि विश्रब्धे  शुद्धमतौ यः समाचरति पापम् ।
7029@2    तं जनमसत्यसंधं  भगवति वसुधे कथं वहसि ॥ ७०२९॥

7030@1   उपकारिणि वीतमत्सरे वा  सदयत्वं यदि तत्र कोऽतिरेकः ।
7030@2    अहिते सहसापराद्धलब्धे  सघृणं यस्य मनः सतां स धुर्यः ॥ ७०३०॥

7031@1   उपकारिषु यः साधुः साधुत्वे तस्य को गुणः ।
7031@2    अपकारिषु यः साधुः स साधुः सद्भिरुच्यते ॥ ७०३१॥

7032@1   उपकारे कृतज्ञत्वम् अपकारे कृतघ्नता ।
7032@2    विषयस्य गुणावेतौ कर्तुः स्यातां विपर्ययौ ॥ ७०३२॥

7033@1   उपकारेण दूयन्ते न सहन्तेऽनुकम्पिताम् ।
7033@2    आपत्स्वपि दुराराध्या नित्यदुःखा मनस्विनः ॥ ७०३३॥

7034@1   उपकारेण नीचानाम् अपकारो हि जायते ।
7034@2    पयःपानं भुजंगानां केवलं विषवर्धनम् ॥ ७०३४॥

7035@1   उपकारेण वीरस्तु प्रतिकारेण युज्यते ।
7035@2    अकृतज्ञोऽप्रतिकृतो हन्ति सत्त्ववतां मनः ॥ ७०३५॥

7036@1   उपकार्योपकारित्वं दूरे चेत् सा हि मित्रता ।
7036@2    पुष्पवन्तौ किमासन्नौ पश्य कैरवपद्मयोः ॥ ७०३६॥

7037@1   उपकृतं बहु तत्र किमुच्यते  सुजनता प्रथिता भवता परम् ।
7037@2    विदधदीदृशमेव सदा सखे  सुखितमास्स्व ततः शरदां शतम् ॥ ७०३७॥

7038@1   उपकृतमनेन सुतराम्  इत्यसतामस्ति न क्वचिदपेक्षा ।
7038@2    होतुः स्वहस्तमाश्रित  उद्वहतोऽग्निर्दहत्येव ॥ ७०३८॥

7039@1   उपकृतवताप्यनार्ये  नाश्वसितव्यं कृतिप्रियोऽस्मीति ।
7039@2    पयसापि सिक्तमूलो  भवति हि मधुरो न पिचुमन्दः ॥ ७०३९॥

7040@1   उपकृतवता श्रीरत्नाभ्यां हरेः शशिलेखया  मनसिजरिपोः
पीयूषेणाप्यशेषदिवौकसाम् ।
7040@2    कथमितरथा तेन स्थेयं यशोभरमन्थरं  यदि न मथनायासं
धीरः सहेत पयोनिधिः ॥ ७०४०॥

7041@1   उपकृतिरेव खलानां  दोषस्य गरीयसो भवति हेतुः ।
7041@2    अनुकूलाचरणेन हि  कुप्यन्ति व्याधयोऽत्यर्थम् ॥ ७०४१॥

7042@1   उपकृतिसाहसिकतया  क्षतिमपि गणयन्ति नो गुणिनः ।
7042@2    जनयन्ति हि प्रकाशं  दीपशिखाः स्वा गदाहेन ॥ ७०४२॥

7043@1   उपकृत्य भवन्ति दूरतः  परतः प्रत्युपकारश कया ।
7043@2    इयमेव हि सत्त्वशालिनां  महतां कापि कठोरचित्तता ॥ ७०४३॥

7044@1   उपक्रमं वाञ्छितमाशु कुर्याद्  दूतोपयानात् क्रियमाणसंधिः ।
7044@2    स चेद् विसंधिः स तु तत्र चैकः  कृतो भवत्यात्मसमुच्छ्रयश्च
॥ ७०४४॥

7045@1   उपगूढवेलमलघूर्मिभुजैः  सरितामचुक्षुभदधीशमपि ।
7045@2    रजनीकरः किमिव चित्रमदो  यदुरागिणां गणमन गलघुम् ॥ ७०४५॥

7046@1   उपगूहति दवदहने  त्रिभुवनधन्यामरण्यानीम् ।
7046@2    मूर्ता इवान्धकाराः  प्रतिदिशमपयान्ति कासरावलयः ॥ ७०४६॥

7047@1   उपचरिताप्यतिमात्रं  पण्यवधूः क्षीणसम्पदः पुंसः ।
7047@2    पातयति दृशं व्रजतः  स्पृहया परिधानमात्रेऽपि ॥ ७०४७॥

7048@1   उपचरिता हरिणदृशः  सज्जनगोष्ठीषु मिश्रिता वाचः ।
7048@2    चरितं क्लमनमदवनं  न विधेः कुटिलादपि त्रासः ॥ ७०४८॥

7049@1   उपचारः कर्तव्यो  यावदनुत्पन्नसौहृदाः पुरुषाः ।
7049@2    उत्पन्नसौहृदानाम्  उपचारः कैतवं भवति ॥ ७०४९॥

7050@1   उपचारविधिज्ञोऽपि निर्धनः किं करिष्यति ।
7050@2    निर कुश इवारूढो मत्तद्विरदमूर्धनि ॥ ७०५०॥

7051@1   उपचारानुनयास्ते  कितवस्योपेक्षिताः सखीवचसा ।
7051@2    अधुना निष्ठुरमपि यदि  स वदति कलिकैतवाद् यामि ॥ ७०५१॥

7052@1   उपचितावयवा शुचिभिः कणैर् अलिकदम्बकयोगमुपेयुषी ।
7052@2    सदृशकान्तिरलक्ष्यत मञ्जरी  तिलकजालकजालकमौक्तिकैः ॥ ७०५२॥

7053@1   उपचितेषु परेष्वसमर्थतां  व्रजति कालवशाद् बलवानपि ।
7053@2    तपसि मन्दगभस्तिरभीषुमान्  नहि महाहिमहानिकरोऽभवत् ॥ ७०५३॥

7054@1   उपच्छन्द्यापि दातव्यं बलिने शान्तिमिच्छता ।
7054@2    समूलमेव गान्धारिरप्रयच्छन् गतः क्षयम् ॥ ७०५४॥

7055@1   उपजप्यानुपजपेद् बुध्येतैव च तत्कृतम् ।
7055@2    युक्ते च दैवे युध्येत जयप्रेप्सुरपेतभीः ॥ ७०५५॥

7056@1   उपजापः कृतस्तेन तानाकोपवतस्त्वयि ।
7056@2    आशु दीपयिताल्पोऽपि साग्नीनेधानिवानिलः ॥ ७०५६॥

7057@1   उपजापश्चिरारोधोऽवस्कन्दस्तीव्रपौरुषम् ।
7057@2    दुर्गस्य ल घनोपायाश्चत्वारः कथिता इमे ॥ ७०५७॥

7058@1   उपजापसहान् विल घयन्  स विधाता नृपतीन् महोद्धतः ।
7058@2    सहते न जनोऽप्यधःक्रियां  किमु लोकाधिकधाम राजकम् ॥ ७०५८॥

7059@1   उपजापहृतस्वामिस्नेहसीम्नि पराश्रयम् ।
7059@2    मौले वाञ्छति मेदिन्याः पत्युः पातो न संशयः ॥ ७०५९॥

7060@1   उपजीवति स्म सततं दधतः  परिमुग्धतां वणिगिवोडुपतेः ।
7060@2    घनवीथिवीथिमवतीर्णवतो  निधिरम्भसामुपचयाय कलाः ॥ ७०६०॥

7061@1   उपजीव्या हता कन्या स्वार्थे पाकक्रिया हता ।
7061@2    शूद्रभिक्षाहतो यागः कृपणस्य हतं धनं ॥ ७०६१॥

7062@1   उपताप्यमानमलघूष्णिमभिः  श्वसितैः सितेतरसरोजदृशः ।
7062@2    द्रवतां न नेतुमधरं क्षमते  नवनागवल्लिदलरागरसः ॥ ७०६२॥

7063@1   उपदिशति लोकवृत्तं  वितरति वित्तं विनोदयति चित्तम् ।
7063@2    उत्तम्भयति महत्त्वं  विद्या हृद्या सुराजसेवेव ॥ ७०६३॥

7064@1   उपदेशं विदुः शुद्धं सन्तस्तमुपदेशिनः ।
7064@2    श्यामायते न युष्मासु यः काञ्चनमिवाग्निषु ॥ ७०६४॥

7065@1   उपदेशप्रदात् णां नराणां हितमिच्छताम् ।
7065@2    परस्मिन्निहलोके च व्यसनं नोपपद्यते ॥ ७०६५॥

7066@1   उपदेशो न दातव्यो यादृशे तादृशे नरे ।
7066@2    पश्य वानरमूर्खेण सुगृही निर्गृहीकृता ॥ ७०६६॥

7067@1   उपदेशो हि मूर्खाणां क्रोधायैव शमाय न ।
7067@2    पयःपानं भुज गानां विषायैवामृताय न ॥ ७०६७॥

7068@1   उपदेशो हि मूर्खाणां प्रकोपाय न शान्तये ।
7068@2    पयःपानं भुज गानां केवलं विषवर्धनं ॥ ७०६८॥

7069@1   उपद्रष्टानुमन्ता च भर्ता भोक्ता महेश्वरः ।
7069@2    परमात्मेति चाप्युक्तो देहेऽस्मिन् पुरुषः परः ॥ ७०६९॥

7070@1   उपधाशोधिताः सम्यग् ईहमानाः फलोदयम् ।
7070@2    तेऽस्य सर्वं परीक्षेरन् सानुरागाः कृताकृतम् ॥ ७०७०॥

7071@1   उपेत्य धीयते यस्माद् उपधेति ततः स्मृता ।
7071@2    उपाय उपधा ज्ञेया तयामात्यान् परीक्षयेत् ॥ ७०७१॥

7072@1   ॥। ॥। ॥। ।
7072@2    उपधित्रयशुद्धितोऽस्य किं कनकस्येव परं परीक्षणम् ॥ ७०७२॥

7073@1   उपधिवसतिपिण्डान् गृह्णते नो विरुद्धांस् तनुवचनमनोभिः सर्वथा ये
मुनीन्द्राः ।
7073@2    व्रतसमितिसमेता ध्वस्तमोहप्रपञ्चा  ददतु मम विमुक्तिं ते
हतक्रोधयोधाः ॥ ७०७३॥

7074@1   उपनतभये यो यो मार्गो हितार्थकरो भवेत्  स स निपुणया बुद्ध्या सेव्यो
महान् कृपणोऽपि वा ।
7074@2    करिकरनिभौ ज्याघाता कौ महास्त्रविशारदौ  वलयरचितौ स्त्रीवद् बाहू
कृतौ न किरीटिना ॥ ७०७४॥

7075@1   उपनतमतिपुण्यचयैः  सम्पूर्णं रक्षितं च यत्नेन ।
7075@2    सम्पदि विपदि त्राणं  भवति निधानं च मित्रं च ॥ ७०७५॥

7076@1   उपनदिपुलिने महापलाशः  पवनसमुच्छलदेकपत्त्रपाणिः ।
7076@2    दवदहनविनष्टजीवितानां  सलिलमिवैष ददाति पादपानाम् ॥ ७०७६॥

7077@1   उपनयति कपोले लोलकर्णप्रवाल-  क्षणमुकुलनिवेशान्दोलनव्यापृतानाम् ।
7077@2    परिमलितहरिद्रान् सम्प्रति द्वाविडीनां  नवनखपदतिक्तानातपः स्वेदबिन्दून्
॥ ७०७७॥

7078@1   उपनयनविवाहावुत्सवैकप्रधानौ  कलिविभवत एषां कालभेदानभिज्ञाः ।
7078@2    विजहति न कदाचिद् वेदपाठैकयोग्ये  वयसि च यवनानीवाचनाभ्यासमेते
॥ ७०७८॥

7079@1   उपनयति मसिं पत्त्रं चेदं लिखामि किमत्र वा  त्वमिति विनयभ्रंशो
यूयं त्विति प्रणयक्षतिः ।
7079@2    सुहृदिति मृषा नाथेत्यूनं नृपेति तटस्थता  कथमिति ततः
संदेष्टव्यो मया यदुनन्दनः ॥ ७०७९॥

7080@1   उपनिषदः परिपीता  गीतापि न हन्त मतिपथं नीता ।
7080@2    तदपि न हा विधुवदना  मानससदनाद् बहिर्याति ॥ ७०८०॥

7081@1   उपनिहितहलीषासार्गलद्वारमारात्  परिचकितपुरन्ध्रीसारिताभ्यर्णभाण्डम् ।
7081@2    पवनरयतिरश्चीर्वारिधाराः प्रतीच्छन्  विशति वलितश‍ृ गः
पामरागारमुक्षा ॥ ७०८१॥

7082@1   उपनीतनीतिनौकः  संसारविकारवारिवन्यासु ।
7082@2    सत्पुरुषकर्णधारस् तारयति जनान् बहूनेकः ॥ ७०८२॥

7083@1   उपनीय कलमकुडवं  कथयति सभयश्चिकित्सके हलिकः ।
7083@2    शोणं सोमार्धनिभं  वधूस्तने व्याधिमुपजातम् ॥ ७०८३॥

7084@1   उपनीय प्रियमसमय-  विदं च मे दग्धमानमपनीय ।
7084@2    नर्मोपक्रम एव  क्षणदे दूतीव चलितासि ॥ ७०८४॥

7085@1   उपनीय यन्नितम्बे  भुजंगमुच्चैरलम्बि विबुधैः श्रीः ।
7085@2    एकः स मन्दरगिरिः  सखि गरिमाणं समुद्वहतु ॥ ७०८५॥

7086@1   उपनेतुमुन्नतिमतेव दिवं  कुचयोर्युगेन तरसा कलिताम् ।
7086@2    रभसोत्थितामुपगतः सहसा  परिरभ्य कश्चन वधूमरुधत् ॥ ७०८६॥

7087@1   उपपत्तिभिरम्लाना नोपदेशैः कदर्थिताः ।
7087@2    स्वसंवेदनसंवेद्यसाराः सहृदयोक्तयः ॥ ७०८७॥

7088@1   उपपन्नं ननु शिवं सप्तस्वङ्गेषुयस्य मे ।
7088@2    दैवीनां मानुषीणां च प्रतिहर्ता त्वमापदाम् ॥ ७०८८॥

7089@1   उपपरिसरं गोदावर्याः परित्यजताध्वगाः  सरणिमपरो मार्गस्तावद्
भवद्भिरिहेक्ष्यताम् ।
7089@2    इह हि विहितो रक्ताशोकः कयापि हताशया
चरणनलिनन्यासोदञ्चन्नवाङ्कुरकञ्चुकः ॥ ७०८९॥

7090@1   उपप्रदानं सान्त्वं वा भेदं काले च विक्रमम् ।
7090@2    योगं च रक्षसाम् श्रेष्ठ तावुभौ च नयानयौ ॥ ७०९०॥

7091@1   उपप्राकाराग्रं प्रहिणु नयने तर्कय मनाग्  अनाकाशे कोऽयं गलितहरिणः
शीतकिरणः ।
7091@2    सुधाबद्धग्रासैरुपवनचकोरैरनुसृतां  किरञ् ज्योत्स्नामच्छां
नवलवलपाकप्रणयिनीम् ॥ ७०९१॥

7092@1   उपप्लवोऽसौ किमु राजपुत्री  ज्योत्स्नाद्रवोऽसावुत वज्रपातः ।
7092@2    अलं तया सैव हि जीवितं मे  धिङ् मामहं वा चरितार्थ एकः ॥ ७०९२॥

7093@1   उपप्लुतं पातुमदो मदोद्धतैस् त्वमेव विश्वंभर विश्वमीशिषे ।
7093@2    ऋते रवेः क्षालयितुं क्षमेत कः  क्षपातमस्काण्डमलीमसं नभः
॥ ७०९३॥

7094@1   उपबर्हमम्बुजदृशो निजं भुजं  विरचय्य वक्त्रमपि गण्डमण्डले ।
7094@2    निजसक्थि सक्थिनि निधाय सादरं  स्वपिति स्तनार्पितकराम्बुजो युवा ॥ ७०९४॥

7095@1   उपभुक्तं यथा वासः स्रजो वा मृदिता यथा ।
7095@2    एवं राज्यात् परिभ्रष्टः समर्थोऽपि निरर्थकः ॥ ७०९५॥

7096@1   उपभुक्तखदिरवीटक-  जनिताधररागभङ्गभयात् ।
7096@2    पितरि मृतेऽपि न वेश्या  रोदिति हा तात तातेति ॥ ७०९६॥

7097@1   उपभुक्ताशेषवृषं  धावन्तं मृगशिरेशभोगाय ।
7097@2    कः खेचरकेसरिणं  पश्यतु भास्वन्तमन्तकप्रतिमम् ॥ ७०९७॥

7098@1   उपभोक्तुं न जानाति कदापि कृपणो जनः ।
7098@2    आकण्ठजलमग्नोऽपि कुक्कुरो लेढि जिह्वया ॥ ७०९८॥

7099@1   उपभोगकातराणां  पुरुषाणामर्थसंचयपराणाम् ।
7099@2    कन्यामणिरिव सदने  तिष्ठत्यर्थः परस्यार्थे ॥ ७०९९॥

7100@1   उपभोगादृते तस्य नाश एव न विद्यते ।
7100@2    प्राक्तनं बन्धनं कर्म कोऽन्यथा कर्तुमर्हति ॥ ७१००॥

7101@1   उपभोगाय च धनं जीवितं येन रक्षितम् ।
7101@2    न रक्षिता तु भूर्येन किं तस्य धनजीवितैः ॥ ७१०१॥

7102@1   उपभोगेन पुण्यानां प्राक्तनानां तथांहसाम् ।
7102@2    कर्तव्यमिति नित्यानाम् अकामकरणात् तथा ॥ ७१०२॥

7103@1   उपभोगैरपि त्यक्तं नात्मानमवसादयेत् ।
7103@2    चण्डालत्वेऽपि मानुष्यं सर्वथा तात दुर्लभम् ॥ ७१०३॥

7104@1   उपमा कालिदासस्य भारवेरर्थगौरवम् ।
7104@2    दण्डिनः पदलालित्यं माघे सन्ति त्रयो गुणाः ॥ ७१०४॥

7105@1   उपमानमभूद् विलासिनां  करणं यत् तव कान्तिमत्तया ।
7105@2    तदिदं गतमीदृशीम् दशां  न विदीर्ये कठिनाः खलु स्त्रियः ॥ ७१०५॥

7106@1   उपययौ तनुतां मधुखण्डिता  हिमकरोदयपाण्डुमुखच्छविः ।
7106@2    सदृशमिष्टसमागमनिर्वृतिं  वनितयानितया रजनीवधूः ॥ ७१०६॥

7107@1   उपरि कबरीबन्धग्रन्थेरथ ग्रथिताङ्गुली  निजभुजलते तिर्यक्तन्व्या
वितत्य विवृत्तया ।
7107@2    विवृतविलसद्वामापाङ्गस्तनार्धकपोलया  कुवलयदलस्रक्संदिग्धश्रियः
प्रहिता दृशः ॥ ७१०७॥

7108@1   उपरि करवालधारा-  काराः क्रूरा भुजङ्गमपुङ्गवात् ।
7108@2    अन्तः साक्षाद्द्राक्षा-  दीक्षागुरवो जयन्ति केऽपि जनाः ॥ ७१०८॥

7109@1   उपरिगतं हि सवर्णं  हृत्वा करतो ददासि रन्तुं मे ।
7109@2    धन्यः सरोजयुगलं  त्वक्त्वा स्तनयुगमथास्पृशत् कृष्णः ॥ ७१०९॥

7110@1   उपरि घनं घनपटलं  तिर्यग्गिरयोऽपि नर्तितमयूराः ।
7110@2    क्षितिरपि कन्दलधवला  दृष्टिं पथिकः क्व पातयतु ॥ ७११०॥

7111@1   उपरि घनं घनरटितं  दूरे दयिता किमेतदापतितम् ।
7111@2    हिमवति दिव्यौषधयः  शीर्षे सर्पः समाविष्टः ॥ ७१११॥

7112@1   उपरिजतरुजानि याजमानां  कुशलतया परिरम्भलोलुपोऽन्यः ।
7112@2    प्रथितपृथुपयोधरां गृहाण  स्वयमिति मुग्धवधूमुदास दोर्भ्याम्
॥ ७११२॥

7113@1   उपरि तमालतरोः सखि  परिणतशरदिन्दुमण्डलः कोऽपि ।
7113@2    तत्र च मुरलीखुरली  कुलमर्यादामधो नयति ॥ ७११३॥

7114@1   उपरितलनिपातितेष्टकोऽयं  शिरसि तनुर्विपुलश्च मध्यदेशे ।
7114@2    असदृशजनसम्प्रयोगभीरोर् हृदयमिव स्फुटितं महागृहस्य ॥ ७११४॥

7115@1   उपरि परिप्लवते मम  बालेयं गृहिणि हंसमालेव ।
7115@2    सरस इव नलिननाला  त्वमाशयं प्राप्य वससि पुनः ॥ ७११५॥

7116@1   उपरि पीनपयोधरपातिता  पटकुटीव मनोभवभूपतेः ।
7116@2    विजयिनस्त्रिपुरारिजिगीषया  तव विराजति भामिनि कञ्चुकी ॥ ७११६॥

7117@1   उपरि मिहिरः क्रूरः क्रूरास्तलेऽचलभूमयो  वहति पवनः पांशूत्कर्षी
कृशः सरसो रसः ।
7117@2    अहह न जहत्येते प्राणांस्तदैव किमध्वगा  यदि न भवतः पत्रच्छत्रं
विशन्ति महीरुहः ॥ ७११७॥

7118@1   उपरि विधृतशारिप्रौढधन्विप्रसाराद्  इह पयसि नदीनां गाहितुं
नैव शक्ताः ।
7118@2    तटनिकटनिरूढाः प्रस्थितौ यस्य चण्डाः  सरलितकरदण्डाः कुम्भिनोऽम्भः
पिबन्ति ॥ ७११८॥

7119@1   उपरिष्ठा यदा नारी रमते कामुकं नरम् ।
7119@2    विपरीतं रतं ज्ञेयं सर्वकामिजनप्रियम् ॥ ७११९॥

7120@1   उपरिस्था भक्तिरन्तर्निर्मूला तारयेत् कथम् ।
7120@2    नहि भारक्षमा दृष्टा वारां सान्द्रापि नीलिका ॥ ७१२०॥

7121@1   उपरुन्धन्ति श्वासान्  मुनयो नाश्नन्ति न पिबन्ति ।
7121@2    स्तूयन्ते सुजनैः किं  कण्ठे कुर्वन्ति कनकपाशमिमे ॥ ७१२१॥

7122@1   उपर्यंशुमतः सिद्धाश्चरन्तो यस्य सानुषु ।
7122@2    छत्राण्यातपसंत्रासाद् अवाचीनानि बिभ्रति ॥ ७१२२॥

7123@1   उपर्यष्टौ शतान्याहुस्तथा भूयश्च सप्ततिः ।
7123@2    गजानां तु परीमाणम् एतदेव विनिर्दिशेत् ॥ ७१२३॥

7124@1   उपर्युपरि लोकस्य सर्वो गन्तुं समीहते ।
7124@2    यतते च यथाशक्ति न च तद् वर्तते तथा ॥ ७१२४॥

7125@1   उपलक्ष्य वर्णसंकर-  मपगतगुणयोगमुज्झितस्थैर्यम् ।
7125@2    पथिकाः समुद्विजन्ते  कुदेशमिव वीक्ष्य शक्रधनुः ॥ ७१२५॥

7126@1   उपलनिकषं सुवर्णं  पुरुषो व्यवहारनिकष उद्दिष्टः ।
7126@2    धूर्निकषो गोवृषभः  स्त्रीणां तु न विद्यते निकषः ॥ ७१२६॥

7127@1   उपलशकलमेतद् भेदकं गोमयानां  वटुभिरुपहृतानां बर्हिषां
स्तूपमेतत् ।
7127@2    शरणमपि समिद्भिः शुष्यमाणाभिराभिर् विनमितपटलान्तं दृश्यते
जीर्णकुड्यम् ॥ ७१२७॥

7128@1   उपवनतरुनृत्याध्यापने लब्धवर्णो  विरचितजलकेलिः पद्मिनीकामिनीभिः ।
7128@2    प्रियसुहृदसमेषोराययौ योगियोग-  स्थितिविदलनदक्षो दक्षिणो
गन्धवाहः ॥ ७१२८॥

7129@1   उपवननवमालिकाप्रसूनैः  स्रजमपि या परिखिद्यते सृजन्ती ।
7129@2    परिजनवनितोचितानि कर्माण्य् अपरिचितानि कथं विधास्यसि त्वम् ॥ ७१२९॥

7130@1   उपवनपवनानुपातदक्षैर् अलिभिरलाभि यदङ्गनाजनस्य ।
7130@2    परिमलविषयस्तदुन्नतानाम्  अनुगमने खलु सम्पदोऽग्रतःस्थाः ॥ ७१३०॥

7131@1   उपवनमिव वारिमध्यमग्नं  विमलतया प्रतिबिंबितं दधाना ।
7131@2    शशिकरनिकरेण पूरितेव  क्वचिदुपनेयपयाः सुखाय वापी ॥ ७१३१॥

7132@1   उपवनसलिलानां बालपद्मैर् भ्रमरपरभृतानां कण्ठनादैः ।
7132@2    समदगतिविलासैः कामिनीनां  कथयति पटुवृत्तं मधुमासः ॥ ७१३२॥

7133@1   उपविशति नृपनियुक्तः  केनचिदन्येन वा जनेनोक्तः ।
7133@2    निजवेशजातिसमुचितम्  आसनमालोक्य सेवते सुमतिः ॥ ७१३३॥

7134@1   उपविष्टः सभामध्ये यो न वक्ति स्फुटं वचः ।
7134@2    तस्माद् दूरेण स त्याज्यो न यो वा कीर्तयेद् ऋतम् ॥ ७१३४॥

7135@1   उपवीणयन्ति परमप्सरसो  नृपमानसिंह तव दानयशः ।
7135@2    सुरशाखिमौलिकुसुमस्पृहया  नमनाय तस्य यतमानतमाः ॥ ७१३५॥

7136@1   उपशमफलाद् विद्याबीजात् फलं धनमिच्छतां  भवति विफलः
प्रारम्भो यत्तदत्र किमद्भुतम् ।
7136@2    नियतविषयाः सर्वे भावा न यान्ति हि विक्रियां  जनयितुमलं शालेर्बीजं
न जातु यवाङ्कुरम् ॥ ७१३६॥

7137@1   उपशमितमेघनादं  प्रज्वलितदशाननं रमितरामम् ।
7137@2    रामायणमिव सुभगं  दीपदिनं हरतु वो दुरितम् ॥ ७१३७॥

7138@1   उपशोभैव सहायाः  सिद्धिर्वीरस्य साहसे वसति ।
7138@2    दलयति कुलानि करिणां  किल हरिणपरिग्रहः सिंहः ॥ ७१३८॥

7139@1   उपसंध्यमास्त तनु सानुमतः  शिखरेषु तत्क्षणमशीतरुचः ।
7139@2    करजालमस्तसमयेऽपि सताम्  उचितं खलूच्चतरमेव पदम् ॥ ७१३९॥

7140@1   उपसर्गाः क्रियायोगे पाणिनेरिति संमतम् ।
7140@2    निष्क्रियोऽपि तवारातिः सोपसर्गः सदा कथम् ॥ ७१४०॥

7141@1   उपसर्गाः प्रवर्तन्ते दृष्टेऽप्यात्मनि योगिनः ।
7141@2    ये तांस्ते सम्प्रवक्ष्यामि समासेन निबोध मे ॥ ७१४१॥

7142@1   उपसर्गेऽन्यचक्रे च दुर्भिक्षे च भयावहे ।
7142@2    असाधुजनसम्पर्के यः पलायेत् स जीवति ॥ ७१४२॥

7143@1   उपसर्गैर्जितैरेभिरुपसर्गास्ततः पुनः ।
7143@2    योगिनः सम्प्रवर्तन्ते सात्त्वराजसतामसाः ॥ ७१४३॥

7144@1   उपस्थितः प्राकृतपुण्यपाकात्  पुरःस्थितो दक्षिणपाणिना स्वम् ।
7144@2    शिरः स्पृशेद् दक्षिणचेष्टितो वा  यो मण्डलो मण्डललाभदोऽसौ ॥ ७१४४॥

7145@1   उपस्थितस्य कामस्य प्रतिवादो न विद्यते ।
7145@2    अपि निर्मुक्तदेहस्य कामरक्तस्य किं पुनः ॥ ७१४५॥

7146@1   उपस्थितायां विपदि घोरायां स्वीयरक्षणे ।
7146@2    धीमद्भिः पुरुषैर्युक्तं वस्त्रं त्यक्त्वा पलायनम् ॥ ७१४६॥

7147@1   उपस्थिते प्राणहरे कृतान्ते  किमाशु कार्यं सुधिया प्रयत्नात् ।
7147@2    वाक्कायचित्तैः सुखदं यमघ्नं  मुरारिपादाम्बुजमेव चिन्त्यम् ॥ ७१४७॥

7148@1   उपस्थिते विप्लव एव पुंसां  समस्तभावः परिमीयतेऽन्तः ।
7148@2    अवाति वायौ नहि तूलराशेर् गिरेश्च कश्चित् प्रतिभाति भेदः ॥ ७१४८॥

7149@1   उपस्थिते विवाहे च दाने यज्ञे तथा विभो ।
7149@2    समाचरति यो विघ्नं स मृत्वा जायते कृमिः ॥ ७१४९॥

7150@1   उपहरणं विभवानां  संहरणं सकलदुरितजालस्य ।
7150@2    उद्धरणं संसाराच्  चरणं वः श्रेयसेऽस्तु विश्वपतेः ॥ ७१५०॥

7151@1   उपहासादिकं दूत्या नायिकायास्ततः परम् ।
7151@2    अथ संभोगश‍ृङ्गारे परस्परविलोकनम् ॥ ७१५१॥

7152@1   उपहितं शिशिरापगमश्रिया  मुकुलजालमशोभत किंशुके ।
7152@2    प्रणयिनीव नखक्षतमण्डनं  प्रमदया मदयापितलज्जया ॥ ७१५२॥

7153@1   उपंशुक्रीडितोऽमात्यः स्वयं राजायते यतः ।
7153@2    अवज्ञा क्रियते तेन सदा परिचयाद् ध्रुवम् ॥ ७१५३॥

7153@1   उपाकृताया नवयौवनेन  यान्त्या गलत्साञ्जनबाष्पपूरम् ।
7153@2    बाल्यश्रियः किं पदवी विरेजे  रोमावली खञ्जनलोचनायाः ॥ ७१५३॥

7154@1   उपाददे तस्य सहस्ररश्मिस् त्वष्ट्रा नवं निर्मितमातपत्रम् ।
7154@2    स तद्दुकूलाद् अविदूरमौलिर् बभौ पतद्गङ्ग इवोत्तमाङ्गे ॥ ७१५४॥

7155@1   उपादाता यावन्न भवति भवादृग्गुणवताम्  असत्कल्पास्तावत् त्रिभुवनमहार्हा
अपि गुणाः ।
7155@2    अपि प्राग्दैत्यारेर्हृदयवसतेः कौस्तुभमणिः  स किं नासीदब्धौ श्रुतिरपि
किमस्य क्वचिदभूत् ॥ ७१५५॥

7156@1   उपाधिभिः सततसंगतोऽपि  नहि स्वभावं विजहाति भावः ।
7156@2    आजन्म यो मज्जति दुग्धसिन्धौ  तथापि काकः किल कृष्ण एव ॥ ७१५६॥

7157@1   उपाध्यायं पितरं मातरं च  येऽभिद्रुह्यन्ति मनसा कर्मणा वा ।
7157@2    तेषां पापं भ्रूणहत्याविशिष्टं  तस्मान्नान्यः पापकृदस्ति लोके ॥ ७१५७॥

7158@1   उपाध्यायश्च वैद्यश्च प्रतिभूर्भुक्तनायिका ।
7158@2    सूतिका दूतिकाश्चैव सिद्धे कार्ये तृणोपमाः ॥ ७१५८॥

7159@1   उपाध्यायान् दशाचार्य आचार्याणां शतं पिता ।
7159@2    सहस्रं तु पित् न् माता गौरवेणातिरिच्यते ॥ ७१५९॥

7160@1   उपाध्वं तत् पान्थाः पुनरपि सरो मार्गतिलकं  यदासाद्य स्वच्छं
विलसथ विनीतक्लमभराः ।
7160@2    इतस्तु क्षाराब्धेर्जरठमकरक्षुण्णपयसो  निवृत्तिः कल्याणी न
पुनरवतारः कथमपि ॥ ७१६०॥

7161@1   उपानहौ च यो दद्यात् पात्रभूते द्विजोत्तमे ।
7161@2    सोऽपि लोकानवाप्नोति दैवतैरभिपूजितान् ॥ ७१६१॥

7162@1   उपानीतं दूरात् परिमलमुपाघ्राय मरुता  समायासीदस्मिन्
मधुरमधुलोभान्मधुकरः ।
7162@2    परो दूरे लाभः कुपितफणिनश्चन्दनतरोः  पुनर्जीवन् यायाद् यदि तदिह
लाभोऽयमतुलः ॥ ७१६२॥

7163@1   उपान्तप्रोन्मीलद्विटपिजटिलां कौतुकवती  कदाचिद् गन्तासि प्रियसखि न
शिप्रातटभुवम् ।
7163@2    यदस्यां मुक्तास्रग्विहितसितभोगिभ्रमतया  वयोरूढः केकी लिखति नखरेण
स्तनतटम् ॥ ७१६३॥

7164@1   उपायं चिन्तयेत् प्राज्ञो ह्यपायमपि चिन्तयेत् ।
7164@2    पश्यतो बकमूर्खस्य नकुलैर्भक्षिताः सुताः ॥ ७१६४॥

7165@1   उपायं यं पुरस्कृत्य सेवते सेवकः प्रभुम् ।
7165@2    अनन्तरज्ञस्तत्रैव योग्यं तं किल मन्यते ॥ ७१६५॥

7166@1   उपायकुशलं वैद्यं भृत्यसंदूषणे रतम् ।
7166@2    शूरमैश्वर्यकामं च यो न हन्ति स वध्यते ॥ ७१६६॥

7167@1   उपायज्ञश्च योगज्ञस्तत्त्वज्ञः प्रतिभानवान् ।
7167@2    स्वधर्मनिरतो नित्यं परस्त्रीषु पराङ्मुखः ।
7167@3वक्तोहवांश्चित्रकथः स्यादकुण्ठितवाक् सदा ॥ ७१६७॥

7168@1   उपायनीकृतं यत् तु सुहृत्सम्बन्धिबन्धुषु ।
7168@2    विवाहादिषु चाचारदत्तं ह्रीदत्तमेव तत् ॥ ७१६८॥

7169@1   उपायपूर्वं लिप्सेत कालं वीक्ष्य समुत्पतेत् ।
7169@2    पश्चात्तापाय भवति विक्रमैकरसज्ञता ॥ ७१६९॥

7170@1   उपायमास्थितस्यापि नश्यन्त्यर्थाः प्रमाद्यतः ।
7170@2    हन्ति नोपशयस्थोऽपि शयालुर्मृगयुर्मृगान् ॥ ७१७०॥

7171@1   उपायानां च सर्वेषाम् उपायः पण्यसंभवः ।
7171@2    धनार्थं शस्यते ह्येकस्तदन्यः संशयात्मकः ॥ ७१७१॥

7172@1   उपाया युक्तयो मायाः कालयापनमुच्यते ।
7172@2    निरपायो जयस्तूर्णम् एक एव पराक्रमः ॥ ७१७२॥

7173@1   उपायेन जयो यादृग् रिपोस्तादृङ् न हेतिभिः ।
7173@2    उपायज्ञोऽल्पकायोऽपि न शूरैः परिभूयते ॥ ७१७३॥

7174@1   उपायेन हि यच्छक्यं न तच्छक्यं पराक्रमैः ।
7174@2    काकी कनकसूत्रेण कृष्णसर्पमघातयत् ॥ ७१७४॥

7175@1   उपायेन हि यच्छक्यं न तच्छक्यं पराक्रमैः ।
7175@2    श‍ृगालेन हतो हस्ती गच्छता पङ्कवर्त्मना ॥ ७१७५॥

7176@1   उपायैरप्यशक्यास्ते जाने जेतुं नरेश्वराः ।
7176@2    उपेक्षिता भविष्यन्ति संकल्पेऽप्यथ दुर्जयाः ॥ ७१७६॥

7177@1   उपायैरिव तैः काले चतुर्भिः सुप्रयोजितैः ।
7177@2    मैलुगिक्षोणिपालस्य राज्यं जातं सदोन्नतम् ॥ ७१७७॥

7178@1   उपार्जितानामर्थानां त्याग एव हि रक्षणम् ।
7178@2    तडागोदरसंस्थानां परीवाह इवाम्भसाम् ॥ ७१७८॥

7179@1   उपालभ्यो नायं सकलभुवनाश्चर्यमहिमा  हरेर्नाभीपद्मः प्रभवति
हि सर्वत्र नियतिः ।
7179@2    यदत्रैव ब्रह्मा पिबति निजमायुर्मधु पुनर् विलुम्पन्ति
स्वेदाधिकममृतहृद्यं मधुलिहः ॥ ७१७९॥

7180@1   उपासते यथा बाला मातरं क्षुधयार्दिताः ।
7180@2    श्रेयस्कामास्तथा गङ्गाम् उपासन्तीह देहिनः ॥ ७१८०॥

7181@1   उपास्यमानाविव शिक्षितुं ततो  मृदुत्वमप्रौढमृणालनालया ।
7181@2    रराजतुर्माङ्गलिकेन संगतौ  भुजौ सुदत्या वलयेन कम्बुनः ॥ ७१८१॥

7182@1   उपेक्षणीयैव परस्य वृद्धिः  प्रनष्टनीतेरजितेन्द्रियस्य ।
7182@2    मदादियुक्तस्य विरागहेतुः  समूलघातं विनिहन्ति चान्ते ॥ ७१८२॥

7183@1   उपेक्षितः क्षीणबलोऽपि शत्रुः  प्रमाददोषात् पुरुषैर्मदान्धैः ।
7183@2    साध्योऽपि भूत्वा प्रथमं ततोऽसाव् असाध्यतां व्याधिरिव प्रयाति ॥ ७१८३॥

7184@1   उपेक्षितानां मन्दानां धीरसत्त्वैरवज्ञया ।
7184@2    अत्रासितानां क्रोधान्धैर्भवत्येषा विकत्थना ॥ ७१८४॥

7185@1   उपेक्षेत प्रनष्टं यत् प्राप्तं यत् तदुपाहरेत् ।
7185@2    न बालं न स्त्रियं चातिलालयेत् ताडयेन् न च ।
7185@3विद्याभ्यासे गृह्यकृत्ये तावुभौ योजयेत् क्रमात् ॥ ७१८५॥

7186@1   उपेक्षेत समर्थः सन् धर्मस्य परिपन्थिनः ।
7186@2    स एव सर्वनाशाय हेतुभूतो न संशयः ॥ ७१८६॥

7187@1   उपेक्ष्यपक्षे भूपानां मानः स्वार्थस्य सिद्धये ।
7187@2    स तु प्राणानुपेक्ष्यापि ग्राह्यपक्षे मनस्विनाम् ॥ ७१८७॥

7187A@1   उपेक्ष्य लोष्टक्षेप्तारं लोष्टं दशति मण्डलः ।
7187A@2    सिंहस्तु शरमपेक्ष्य शरक्षेप्तारमीक्षते ॥

7188@1   उपेतः कोशदण्डाभ्यां सामात्यः सह मन्त्रिभिः ।
7188@2    दुर्गस्थश्चिन्तयेत् साधु मण्डलं मण्डलाधिपः ॥ ७१८८॥

7188A@1   उपेत्य तां दृढपरिरम्भलालसश्  चिरादभूः प्रमुषितचारुचन्दनः ।
7188A@2    धृताञ्जनः सपदि तदक्षिचुम्बनाद्  इहैव ते प्रिय विदिता कृतार्थता ॥

7189@1   उपैति क्षाराब्धिं सहति बहुवातव्यतिकरं  पुरो नानाभङ्गाननुभवति
पश्यैष जलदः ।
7189@2    कथंचिल्लब्धानि प्रवितरति तोयानि जगते  गुणं वा दोषं वा गणयति
न दानव्यसनिता ॥ ७१८९॥

7190@1   उपैति सस्यं परिणामरम्यतां  नदीरनौद्धत्यमपङ्कतां मही ।
7190@2    नवैर्गुणैः सम्प्रति संस्तवस्थिरं  तिरोहितं प्रेम घनागमश्रियः
॥ ७१९०॥

7191@1   उपोढरागाप्यबला मदेन सा  मदेनसा मन्युरसेन योजिता ।
7191@2    न योजितात्मानमनङ्गतापितां  गतापि तापाय ममाद्य नेयते ॥ ७१९१॥

7192@1   उपोढरागेण विलोलतारकं  तथा गृहीतं शशिना निशामुखम् ।
7192@2    यथा समस्तं तिमिरांशुकं तया  पुरोऽपि रागाद् गलितं न लक्षितम्
॥ ७१९२॥

7193@1   उपोदकी समायाति तिन्तिडीमन्त्रिणा सह ।
7193@2    पलायध्वं पलायध्वं रे रे शाकविडम्बकाः ॥ ७१९३॥

7194@1   उपोष्यैकादशीः सर्वास्तथा कृष्णाश्चतुर्दशीः ।
7194@2    ध्यात्वा हरिहरं देवं प्राप्नोति परमं पदम् ॥ ७१९४॥

7195@1   उप्ता कीर्तिलता गुणैस्तव विभो सिक्ता च दानोदकैर् मेरुस्तम्भमवाप्य
दिक्षु वितता प्राप्ता नभोमण्डलम् ।
7195@2    धूपैस्त्वत्प्रतिपक्षलक्षवनितानिःश्वासजैर्धूपिता  ऋक्षैः कोरकितेन्दुना
कुसुमिता श्रीरामचन्द्र प्रभो ॥ ७१९५॥

7196@1   उप्यन्ते विषवल्लिबीजविषमाः क्लेषाः प्रियाख्या नरैस् तेभ्यः स्नेहमया
भवन्ति नचिराद् वज्राग्निगर्भाङ्कुराः ।
7196@2    येभ्योऽमी शतशः कुकूलहुतभुग्दाहं दहन्तः शनैर् देहं
दीप्रशिखासहस्रशिखरा रोहन्ति शोकद्रुमाः ॥ ७१९६॥

7197@1   उप्यमानं मुहुः क्षेत्रं स्वयं निर्वीर्यतामियात् ।
7197@2    न कल्पते पुनः सूत्या उप्तं बीजं च नश्यति ॥ ७१९७॥

7198@1   एवं कामाशयं चित्तं कामानामतिसेवया ।
7198@2    विरज्यते यथा राजन् नाग्निवत् कामबिन्दुभिः ॥ ७१९८॥

7199@1   उभयमेव वदन्ति मनीषिणः  समयवर्षितया कृतकर्मणाम् ।
7199@2    बलनिषूदनमर्थपतिं च तं  श्रमनुदं मनुदण्डधरान्वयम् ॥ ७१९९॥

7200@1   उभयी प्रकृतिः कामे सज्जेदिति मुनेर्मतम् ।
7200@2    अपवर्गे तृतीयेति भणतः पाणिनेरपि ॥ ७२००॥

7201@1   उभयोरपि निस्तर्तुं शक्तः साधुस्तथापदम् ।
7201@2    शत्रोः स्वस्य च निस्तीर्णौ गजग्राहौ यथापदम् ॥ ७२०१॥

7202@1   उभयोर्न स्वभोगेच्छा परार्थं धनसंचयम् ।
7202@2    कृपणोदारयोः पश्य तथापि महदन्तरम् ॥ ७२०२॥

7203@1   उभयोर्मेलने प्रीतिर्यदि स्यान् मेलनं तदा ।
7203@2    एकेन न हि हस्तेन जायते तालवादनम् ॥ ७२०३॥

7204@1   उभाभ्यां गतिरेकैव गर्भस्थस्य ऋणस्य च ।
7204@2    हसन्ती धारयेद् गर्भं रुदन्ती प्रतिमुञ्चति ॥ ७२०४॥

7205@1   उभाभ्यांएव पक्षाभ्यां यथा खे पक्षिणां गतिः ।
7205@2    तथा दैवेन युक्तं तु पौरुषं फलसाधकम् ॥ ७२०५॥

7206@1   उभाभ्यांएव पक्षाभ्यां यथा खे पक्षिणं गतिः ।
7206@2    तथैव ज्ञानकर्मभ्यां जायते परमं पदम् ॥ ७२०६॥

7207@1   उभावेव चलौ यत्र लक्ष्यं चापि धनुर्धरः ।
7207@2    तद् विज्ञेयं द्वयाचलं श्रमेणैव हि साध्यते ॥ ७२०७॥

7208@1   उभौ यदि व्योम्नि पृथक्प्रवाहाव् आकाशगङ्गापयसः पतेताम् ।
7208@2    तेनोपमीयेत तमालनीलम्  आमुक्तमुक्तालतमस्य वक्षः ॥ ७२०८॥

7209@1   उभौ रम्भास्तम्भावुपरि विपरीतौ कमलयोस् तदूर्ध्वं रत्नाश्मस्थलमथ
दुरूहं किमपि तत् ।
7209@2    ततः कुम्भौ पश्चाद् बिसकिसलये कन्दलमथो  तदन्विन्दाविन्दीवरमधुकराः
किं पुनरिदम् ॥ ७२०९॥

7210@1   उभौ लोकावभिप्रेक्ष्य राजानमृषयः स्वयम् ।
7210@2    असृजन् सुमहद् भूतम् अयं धर्मो भविष्यति ॥ ७२१०॥

7211@1   उभौ श्वेतौ पक्षौ चरति गगनेऽवारितगतिः  सदा मीनं भुङ्क्ते वसति
सकलः स्थाणुशिरसि ।
7211@2    बके चान्द्रः सर्वो गुणसमुदयः किंचिदधिको  गुणाः स्थाने मान्या नरवर
न तु स्थानरहिताः ॥ ७२११॥

7212@1   उमाकोमलहस्ताब्जसम्भावितललाटिकम् ।
7212@2    हिरण्यकुण्डलं वन्दे कुमारं पुष्करस्रजम् ॥ ७२१२॥

7213@1   उमातनूजेन गदाधरेण  प्रत्युत्सवं सेवितशंकरेण ।
7213@2    गौरीशपुत्रेण रसज्ञहेतोर् विरच्यते कश्चन काव्यबन्धः ॥ ७२१३॥

7214@1   उमा तिलकताले तु द्रुतौ लघुगुरू स्मृतौ ।
7214@2    चाराख्यस्त्वडतालः स्याद् विद्वद्भिस्तेन गीयते ॥ ७२१४॥

7215@1   उमामिमां समुद्वीक्ष्य शीतदीधितिशेखराम् ।
7215@2    एषा तु भारती भानुं मत्तं स्वीकृत्य नृत्यति ॥ ७२१५॥

7216@1   उमारूपेण यूयं ते संयमस्तिमितं मनः ।
7216@2    शंभोर्यतध्वमाक्रष्टुम् अयस्कान्तेन लोहवत् ॥ ७२१६॥

7217@1   उभे एव क्षमे वोढुम् उभयोर्बीजमाहितम् ।
7217@2    सा वा शंभोस्तदीया वा मूर्तिर्जलमयी मम ॥ ७२१७॥

7218@1   उमा वधूर्भवान् दाता याचितार इमे वयम् ।
7218@2    वरः शंभुरलं ह्येष त्वत्कुलोद्भूतये विधिः ॥ ७२१८॥

7219@1   उमावृषाङ्कौ शरजन्मना यथा  यथा जयन्तेन शचीपुरंदरौ ।
7219@2    तथा नृपः सा च सुतेन मागधी  ननन्दतुस्तत्सदृशेन तत्समौ ॥ ७२१९॥

7220@1   उरः कृत्वावेध्यं मणिफलकगाढस्थितकुचं  भुजावालम्ब्यैहीत्यमरवनिता
व्योमगृहगाः ।
7220@2    अपद्वारेणैव त्वरितपदमाभाष्य सहसा  हतं हस्तालम्बैर्हरति सुरलोकं
रणमुखात् ॥ ७२२०॥

7221@1   उरः पृष्ठं कटिश्चैव मुखतुल्यं समादिशेत् ।
7221@2    कर्णौ सप्ताङ्गुलौ प्रोक्तौ तालुकं च षडङ्गुलम् ॥ ७२२१॥

7222@1   उरःस्थलं कोऽत्र विना पयोधरं  बिभर्ति संबोधय मारुताशनम् ।
7222@2    वदन्ति कं पत्तनसंभवं जनाः  फलं च किं गोपबधूकुचोपमभ्
॥ ७२२२॥

7223@1   उरगी शिशवे बुभुक्षवे स्वाम्  अदिशत् फूत्कृतिमाननानिलेन ।
7223@2    मरुदागमवार्तयापि शून्ये  समये जाग्रति सम्प्रवृद्ध एव ॥ ७२२३॥

7224@1   उरसि निपतितानां स्रस्तधम्मिल्लकानां  मुकुलितनयनानां किंचिदुन्मीलितानाम्
।
7224@2    उपरिसुरतखेदस्विन्नगण्डस्थलीनाम्  अधरमधु वधूनां भाग्यवन्तः
पिबन्ति ॥ ७२२४॥

7225@1   उरसि निहितस्तारो हारः कृता जघने घने  कलकलवती काञ्ची पादौ
रणन्मणिनूपुरौ ।
7225@2    प्रियमभिसरस्येवं मुग्धे त्वमाहतडिण्डिमा  यदि किमधिकत्रासोत्कम्पा
दिशः समुदीक्षसे ॥ ७२२५॥

7226@1   उरसि फणिपतिः शिखी ललाटे  शिरसि विधुः सुरवाहिनी जटायाम् ।
7226@2    प्रियसखि कथयामि किं रहस्यं  पुरमथनस्य रहोऽपि संसदेव
॥ ७२२६॥

7227@1   उरसि मुरभिदः का गाढमालिङ्गितास्ते  सरसिजमकरन्दामोदिता नन्दने का ।
7227@2    गिरिसमलघुवर्णैरर्णवाख्यातिसंख्यैर् गुरुभिरपि कृता का छन्दसां
वृत्तिरस्ति ॥ ७२२७॥

7228@1   उरस्तव पयोधराङ्कितमिदं कुतो मे क्षमा  ततो मयि विधीयतां वसु
पुरा यदङ्गीकृतम् ।
7228@2    इति प्रचलचेतसः प्रियतमस्य वारस्त्रिया  क्वणत्कनककङ्कणं करतलात्
समाकृष्यते ॥ ७२२८॥

7229@1   उरस्यस्य भ्रश्यत् कबरभरनिर्यत् सुमनसः  पतन्ति स्वर्बालाः
स्मरपरवशा दीनमनसः ।
7229@2    सुरास्तं गायन्ति स्फुरिततनुगङ्गाधरमुखास् तवायं दृक्पातो यदुपरि
कृपातो विलसति ॥ ७२२९॥

7230@1   उरुगुं द्युगुरुं युत्सु चुकुशुस्तुष्टुवुः पुरु ।
7230@2    लुलुभुः पुपुषुर्मुत्सु मुमुहुर्नु मुहुर्मुहुः ॥ ७२३०॥

7231@1   उरोजवच्चक्रमनोज्ञरूपा  केशावलीव भ्रमराजिता वा ।
7231@2    संगीतवत् सत्पुटभेदहृद्या  विद्येत नाभीसरसी मृगाक्ष्याः ॥ ७२३१॥

7232@1   उरोजाताश्च कीराश्च तुरुष्कारट्टजाश्च ये ।
7232@2    टक्कजाः सैन्धवा मध्याः स्थलजातास्तथा हयाः ॥ ७२३२॥

7233@1   उरोभावोत्सेदं भवदपि विलासैरभिनवैर् मृगाक्ष्यास्तारुण्यं
त्रिभुवनमिदं व्याकुलयति ।
7233@2    स्तनाभोगस्फीतं यदि किल भवेत् का खलु कथा  भवित्री किं चान्यद्
विजितमखिलं पुष्पधनुषा ॥ ७२३३॥

7234@1   उरोभुवा कुम्भयुगेन जृम्भितं  नवोपहारेण वयस्कृतेन किम् ।
7234@2    त्रपासरिद्दुर्गमपि प्रतीर्य सा  नलस्य तन्वी हृदयं विवेश यत् ॥ ७२३४॥

7235@1   उरोभुवि न तुङ्गिमा न च गतागते चङ्गिमा  न वा वचसि वक्रिमा तरलिमा
न तादृग् भ्रुवोः ।
7235@2    तथापि हरिणीदृशो वपुषि कापि कान्तिच्छटा
पटावृतमहामणिद्युतिरिवान्तरा लक्ष्यते ॥ ७२३५॥

7236@1   उरो मासद्वये जाते त्रिभिर्मासैस्तथोदरम् ।
7236@2    चतुर्मासैर्नितम्बं च हस्तपादाविव स्थितः ॥ ७२३६॥

7237@1   उरोरुहादुद्गमितैः पयोभिर् आपूर्य केल्या निजमास्यगर्भम् ।
7237@2    फूत्कृत्य मातुर्वदने हसन्तं  तनूभवं पश्यति कोऽपि धन्यः ॥ ७२३७॥

7238@1   उरोरुहाम्भोरुहदर्शनाय  विमुञ्चतः कञ्चुकबन्धनानि ।
7238@2    आनन्दनीराकुललोचनस्य  प्रियस्य जातो विफलः प्रयासः ॥ ७२३८॥

7239@1   उरो विशालं शस्तं च कक्षे दीर्घोन्नते शुभे ।
7239@2    ऊरू वृत्तौ समौ बाहू गूढं जानु प्रशस्यते ॥ ७२३९॥

7240@1   उर्वशी यदि रूपेण रम्भा यदि तिलोत्तमा ।
7240@2    गोपाली मेनका चैव वर्जनीयाः परस्त्रियः ॥ ७२४०॥

7241@1   उर्वीं गुर्वीं वहति सततं नृत्यतो भूतभर्तुर् भूत्वा हारो भवति
शयनं किं च विश्वंभरस्य ।
7241@2    एतत् कर्म त्रिजगति परं शेषनागैकशक्यं  भेकानन्ये विपुलवपुषो
भोगिनो भक्षयन्तु ॥ ७२४१॥

7242@1   उर्वीं मौर्वीकिणभृति भवद्दोष्णि बिभ्रत्यशेषां  शान्तक्लान्तिः किमपि
कुरुते नर्मणा कर्म कूर्मः ।
7242@2    कृत्वा वेलापुलिनलवलीपल्लवग्रासगोष्ठीं  दिङ्मातङ्गाः सममथ
सरिन्नाथपाथः पिबन्ति ॥ ७२४२॥

7243@1   उर्वीङ्गुर्वीतिमुर्वीधर लघय शरैर्वैरिघैर्वीर्यगुर्वी
स्वर्वीथीर्वीतदर्वीकरनिकरमदैर्वीरकुर्वीति गुर्वीः ।
7243@2    खर्वी कुर्वीत कोऽन्यस्त्वमिव रिपुचमूर्वीजितैर्वैजयन्त्याः  कुर्वन्
दुर्वीक्ष्यमोजो निजमितरधनुर्वारणैर्वीतिहोत्रम् ॥ ७२४३॥

7244@1   उर्वीपतेश्च स्फटिकाश्मनश्च  शीलोज्झितस्त्रीहृदस्य चान्तः ।
7244@2    असंनिधानात् सततस्थितीनाम्  अन्योपरागः कुरुते प्रवेशम् ॥ ७२४४॥

7245@1   उर्वीमुद्दामसस्यां जनयतु विसृजन् वासवो वृष्टिमिष्टाम्
इष्टैस्त्रैविष्टपानां विदधतु विधिवत् प्रीणनं विप्रमुख्याः ।
7245@2    आकल्पान्तं च भूयात् स्थिरसमुपचिता संगतिः सज्जनानां  निःशेषं
यान्तु शान्तिं पिशुनजनगिरो दुःसहा वज्रलेपाः ॥ ७२४५॥

7246@1   उर्व्यसावत्र तर्वाली मर्वन्ते चार्ववस्थितिः ।
7246@2    नात्रर्जु युज्यते गन्तुं शिरो नमय तन्मनाक् ॥ ७२४६॥

7247@1   उर्व्यां कोऽपि महीधरो लघुतरो दोर्भ्यां धृतो लीलया  तेन त्वं दिवि
भूतले च सततं गोवर्धनो गीयसे ।
7247@2    त्वां त्रैलोक्यधरं वहामि कुचयोरग्रे न तद् गण्यते  किं वा केशव
भाषणेन बहुना पुण्यैर्यशो लभ्यते ॥ ७२४७॥

7248@1   उलूखलं यथा मध्ये तैलयन्त्रे दृढं स्थितम् ।
7248@2    सर्वाधारस्तथा मेरुर्मध्ये भूमण्डले स्थितम् ॥ ७२४८॥

7249@1   उल्बेन संवृतस्तस्मिन्न् आर्द्रैश्च बहिरावृतः ।
7249@2    आस्ते कृत्वा शिरः कुक्षौ भुग्नपृष्ठशिरोधरः ॥ ७२४९॥

7250@1   उल्लङ्घ्य जङ्घामवलम्बमाना  वेणी स्फुरत्यायतलोचनायाः ।
7250@2    जित्वा जगच्चन्दनशाखिकायां  न्यस्तासिवल्लीव मनोभवेन ॥ ७२५०॥

7251@1   उल्लङ्घ्य सरिदरण्य-  ग्रामगिरीन् कामकातरा यान्तु ।
7251@2    अभिसारिण्य इवान्तस्-  तृष्णां निगदन्ति न स्वयं सुधियः ॥ ७२५१॥

7252@1   उल्लङ्घ्यापि सखीवचः समुचितामुत्सृज्य लज्जामलं  हित्वा भीतिभरं
निरस्य च निजं सौभाग्यगर्वं मनाक् ।
7252@2    आज्ञां केवलमेव मन्मथगुरोरादाय नूनं मया  त्वं
निःशेषविलासिवर्गगणनाचूडामणिः संश्रितः ॥ ७२५२॥

7253@1   उल्लसत्सौरभैः पुष्पैर्बिभ्रन्मालां सुगुम्फिताम् ।
7253@2    पर्य्यन्तस्थायिनोऽप्यन्यान् आमोदयति भूपतिः ॥ ७२५३॥

7254@1   उल्लसितभ्रूः किमति-  क्रान्तं चिन्तयसि निस्तरङ्गाक्षि ।
7254@2    क्षुद्रापचारविरसः  पाकः प्रेम्णो गुडस्येव ॥ ७२५४॥

7255@1   उल्लसितभ्रूधनुषा  तवपृथुना लोचनेन रुचिराङ्गि ।
7255@2    अचला अपि न महान्तः  के चञ्चलभावमानीताः ॥ ७२५५॥

7256@1   उल्लसितलाञ्छनोऽयं  ज्योत्स्नावर्षी सुधाकरः स्फुरति ।
7256@2    आसक्तकृष्णचरणः  शकट इव प्रकटितक्षीरः ॥ ७२५६॥

7257@1   उल्लसितशीतदीधिति-  कलोपकण्ठे स्फुरन्ति तारौघाः ।
7257@2    कुसुमायुधविधृतधनुर्-  निर्गतमकरन्दबिन्दुनिभाः ॥ ७२५७॥

7258@1   उल्लापयन्त्या दयितस्य दूतीं  वध्वा विभूषां च निवेशयन्त्याः ।
7258@2    प्रसन्नता कापि मुखस्य जज्ञे  वेषश्रिया नु प्रियवार्तया नु ॥ ७२५८॥

7259@1   उल्लासोऽधरपल्लवस्य तनुते पर्याप्तमस्याः स्मिते  विन्यासो नयनाञ्चलस्य
गमयत्युत्साहवत् साहसम् ।
7259@2    रत्यागारपथामुखीनगमकं वैजात्यकक्षावधिः  पर्यङ्के पदरोपणं
पुनरपर्यन्ता विपर्यस्तता ॥ ७२५९॥

7260@1   उल्लासो विरुतेन मङ्गलबलिग्रासेन विश्वासनं  संचारेण कृतो
विलोचनयुगे बाष्पोद्गमावग्रहः ।
7260@2    यातोऽस्तम् रविरेष सम्प्रति पुरः स्वस्त्यस्तु ते गम्यताम्  एते त्वामनुयान्तु
सम्प्रति मम प्राणाः प्रियान्वेषिणः ॥ ७२६०॥

7261@1   उल्लास्य कालकरवालमहाम्बुवाहं  देवेन येन जरठोर्जितगर्जितेन ।
7261@2    निर्वापितः सकल एव रणे रिपूणां  धारा जलैस्त्रिजगति ज्वलितः प्रतापः
॥ ७२६१॥

7262@1   उल्लास्यतां स्पृष्टनलाङ्गमङ्गं  तासां नलच्छायपिबापि दृष्टिः ।
7262@2    अश्मैव रत्यास्तदनर्ति पत्या  छेदेऽप्यबोधं यदहर्षि लोम ॥ ७२६२॥

7263@1   उल्लेखं निजमीक्षते भणितिषु प्रौढिं परां शिक्षते  संधत्ते
पदसम्पदः परिचयं धत्ते ध्वनेरध्वनि ।
7263@2    वैचित्र्यं वितनोति वाचकविधौ वाचस्पतेरन्तिके  देव त्वद्गुणवर्णनाय
कुरुते किं किं न वाग्देवता ॥ ७२६३॥

7264@1   उवाच धात्र्या प्रथमोदितं वचो  ययौ तदीयामवलम्ब्य चाङ्गुलिम् ।
7264@2    अभूच्च नम्रः प्रणिपातशिक्षया  पितुर्मुदं तेन ततान सोऽर्भकः
॥ ७२६४॥

7265@1   उशना वेद यच्छास्त्रं यच्च वेद बृहस्पतिः ।
7265@2    स्त्रीबुद्ध्या न विशिष्येते ताः स्म रक्ष्याः कथं नरैः ॥ ७२६५॥

7266@1   उषःकालश्च गर्गश्च शकुनं च बृहस्पतिः ।
7266@2    अङ्गिराश्च मनोत्साहो विप्रवाक्यं जनार्दनः ॥ ७२६६॥

7267@1   उषः शशंस गार्ग्यस्तु शकुनं तु बृहस्पतिः ।
7267@2    मनोजयं तु माण्डव्यो विप्रवाक्यं जनार्दनः ॥ ७२६७॥

7268@1   उषसि गुरुसमक्षं लज्जमाना मृगाक्षी  रतिरुतमनुकर्तुं राजकीरे
प्रवृत्ते ।
7268@2    तिरयति शिशुलीलानर्तनच्छद्मताल-  प्रचलवलयमालास्फालकोलाहलेन
॥ ७२६८॥

7269@1   उषसि गुरुसमीपे वाससा सावधाना  प्रियलिखितनखाङ्कं गोपयन्ती समन्तात् ।
7269@2    किमिदमिति सखीभिः सादरं पृच्छ्यमाना  हरि हरि हरिणाक्षी ह्रीसमुद्रे
निमग्ना ॥ ७२६९॥

7270@1   उषसि निबिडयन्त्याः कुण्डलं केलिपर्या-  विलविगलितमन्तः कर्णपालि
प्रियायाः ।
7270@2    सरसहसिततिर्यग्भङ्गुरापाङ्गरीतिः  सुकृतिभिरवलीढा लोचनाभ्यां
मुखश्रीः ॥ ७२७०॥

7271@1   उषसि परिवर्तयन्त्या  मुक्तादामोपवीततां नीतम् ।
7271@2    पुरुषायितवैदग्ध्यं  व्रीडावति कैर्न कलितं ते ॥ ७२७१॥

7272@1   उषसि भ्रमरयुवानः  स्वप्ने दृष्ट्वा सरोजसाम्राज्यम् ।
7272@2    गतकल्पकुन्दतल्पाः  सरसीसलिलानि जिघ्रन्ति ॥ ७२७२॥

7273@1   उषसि मलयवासी जालमार्गप्रविष्टो  विकचकमलरेणुं व्याकिरन् मोहचूर्णम् ।
7273@2    सपदि शमितदीपो वायुचोरो वधूनां  हरति सुरतखेदस्वेदमुक्ताफलानि
॥ ७२७३॥

7274@1   उषस्येव भ्रान्तं हतजठरहेतोस्तत इतः  स्वयं च स्वं बिभ्रद्
विचरति कुटुम्बं दिशि दिशि ।
7274@2    बतास्माभिः काकैरिव कवलमात्रैकमुदितैर् न चायुर्दुर्गत्योरवधिरिह
लब्धः कथमपि ॥ ७२७४॥

7275@1   उषापतिमुखाम्भोजे नरीनर्ति सरस्वती ।
7275@2    ऋतुराजकवेरेव गायन्ती गुणगौरवम् ॥ ७२७५॥

7276@1   उष्ट्राणां च विवाहेषु गीतं गायन्ति गर्दभाः ।
7276@2    परस्परं प्रशंसन्ति अहो रूपमहो अहो ध्वनिः ॥ ७२७६॥

7277@1   उष्णं जलं क्षिपेत् तत्र मात्रा नास्तीह कस्यचित् ।
7277@2    पक्षैकं स्थापिते भाण्डे कोष्णस्थाने मनीषिणा ।
7277@3कुणपस्तु भवेदेव तरूणां पुष्टिकारकः ॥ ७२७७॥

7278@1   उष्णकाले जलं दद्याच् शीतकाले हुताशनम् ।
7278@2    प्रावृट्काले गृहं देयं सर्वकाले च भोजनम् ॥ ७२७८॥

7279@1   उष्णमन्नं घृतं मद्यं तरुणी क्षीरभोजनम् ।
7279@2    वापीकपवटच्छाया षड्कं तत् बलवर्धनम् ॥ ७२७९॥

7280@1   उष्णालुः शिशिरे निषीदति तरोर्मूलालवाले शिखी  निर्भिद्योपरि
कर्णिकारमुकुलान्यालीयते षट्पदः ।
7280@2    तप्तं वारि विहाय तीरनलिनीं कारण्डवः सेवते  क्रीडावेश्मनि चैष
पञ्जरशुकः क्लान्तो जलं याचते ॥ ७२८०॥

7281@1   उष्णालु क्वचिदर्कधामनि मनाङ् निद्रालु शीतानिले  हालानां गृहयालु
चुम्बदसकृल्लज्जालु जायामुखम् ।
7281@2    नित्यं निष्पतयालु तिर्यगवनीशय्याशयालु क्षणं  गीतेभ्यः स्पृहयालु
धाम धवलं दीने दयालु श्रये ॥ ७२८१॥

7282@1   उष्णीषवान् यथा वस्त्रैस्त्रिभिर्भवति संवृतः ।
7282@2    संवृतोऽयं तथा देही सत्त्वराजसतामसैः ॥ ७२८२॥

7283@1   उष्मायमाणस्तनमण्डलीभिर् वाराङ्गनाभिः स्फुटविभ्रमाभिः ।
7283@2    आलिङ्गिता रात्रिषु शैशिरीषु  ते शेरते यैः प्रणतो शशाङ्कः ॥ ७२८३॥

7284@1   ऊचिवानुचितमक्षरमेनं  पाशपाणिरपि पाणिमुदस्य ।
7284@2    कीर्तिरेव भवतां प्रियदारा  दाननीरझरमौक्तिकहारा ॥ ७२८४॥

7284A@1   ऊढा खड्गलता श्यामा त्वया मातङ्गदारिका ।
7284A@2    अत एव भवान् मन्ये दूरं परिहृतः परैः ॥

7285@1   ऊढापि द्युतरङ्गिणि त्रिजगतीवन्द्येन तेनाप्यहो  मौलौ
बालकुरङ्गकेतनकलालीलावतंसाङ्किते ।
7285@2    तारक्षारकरं करालमकरं सश्वभ्रमभ्रंकषं  मुग्धे जाड्यनिधिं
मुधा जलनिधिं यातासि चित्राः स्त्रियः ॥ ७२८५॥

7286@1   ऊढामुनातिवाहय  पृष्ठे लग्नापि कालमचलापि ।
7286@2    सर्वंसहे कठोर-  त्वचः किमङ्केन कमठस्य ॥ ७२८६॥

7287@1   ऊढा येन महाधुराः सुविषमे मार्गे सदैकाकिना  सोढो येन कदाचिदेव न
निजे गोष्ठेऽन्यशौण्डध्वनिः ।
7287@2    आसीद् यस्तु गवां गणस्य तिलकस्तस्यैद सम्प्रत्यहो  धिक् कष्टं धवलस्य
जातजरसो गोः पण्यमुद्घोष्यते ॥ ७२८७॥

7288@1   ऊधश्छिन्द्याद्धि यो धेन्वाः क्षीरार्थी न लभेत् पयः ।
7288@2    एवं राष्ट्रमयोगेन पीडितं न विवर्धते ॥ ७२८८॥

7289@1   ऊनषोडशवर्षायाम् अप्राप्तः पञ्चविंशतिम् ।
7289@2    यद्याधत्ते पुमान् गर्भः कुक्षिस्थः स विपद्यते ॥ ७२८९॥

7290@1   ऊने दद्याद् गुरूनेव यावत् सर्वलघुर्भवेत् ।
7290@2    प्रस्तारोऽयं समाख्यातश्छन्दोविचितिवेदिभिः ॥ ७२९०॥

7291@1   ऊनेनापि हि तुच्छेन वैरिणापि कथंचन ।
7291@2    मैत्री बुद्धिमता कार्या आपद्यपि निवर्तते ॥ ७२९१॥

7292@1   ऊरीकर्तुं तुहिनकिरणप्रीतिधारामुदारां  दूरीकर्तुं
दिनकरकरक्लेशबाधामगाधाम् ।
7292@2    यस्याः पुण्ये पयसि विशति स्नातुकामा त्रियामा  प्रायस्तस्यास्तिमिरततिभिः
श्यामलं नीरमस्याः ॥ ७२९२॥

7293@1   ऊरुः कुरङ्गदृशश्  चञ्चलचेलाञ्चलो भाति ।
7293@2    सपताकः कनकमयो  विजयस्तम्भः स्मरस्येव ॥ ७२९३॥

7294@1   ऊरुद्वन्द्वमनिन्दितं प्रथयता श्रोणीं समातन्वता  रोमालीं सृजता
समागमयता नाभिं गभीरश्रिया ।
7294@2    मध्यं क्षामयता स्तनौ घनयता कान्त्या मुखं लिम्पता  तन्वङ्ग्या
नवयौवनेन किमपि प्रत्यङ्गमुन्मीलितम् ॥ ७२९४॥

7295@1   ऊरुद्वयं कदलकन्दलयोः सवंशं  श्रोणिः शिलाफलकसोदरसन्निवेशा ।
7295@2    वक्षः स्तनद्वितयताडितकुम्भशोभं  सब्रह्मचारि शशिनश्च मुखं
मृगाक्ष्याः ॥ ७२९५॥

7296@1   ऊरुद्वयं मृगदृशः कदलस्य काण्डौ  मध्यं च वेदिरतुलं
स्तनयुग्ममस्याः ।
7296@2    लावण्यवारिपरिपूरितशातकुम्भ-  कुम्भौ मनोजनृपतेरभिषेचनाय
॥ ७२९६॥

7297@1   ऊरुप्रकाण्डद्वितयेन तन्व्याः  करः पराजीयत वारणीयः ।
7297@2    युक्तं ह्रिया कुण्डलनच्छलेन  गोपायति स्वं मुखपुष्करं सः ॥ ७२९७॥

7298@1   ऊरुमूलगतनेत्रयुगस्य  प्रेयसो रभसवेल्लितकेशी ।
7298@2    चुम्बति स्म रतिकेलिविदग्धा  हावहारि वदनं दयितस्य ॥ ७२९८॥

7299@1   ऊरुमूलचपलेक्षणमघ्नन्  यैर्वतंसकुमुमैः प्रियमेताः ।
7299@2    चक्रिरे सपदि तानि यथार्थं  मन्मथस्य कुसुमायुधनाम ॥ ७२९९॥

7300@1   ऊरू रम्भा दृगपि कमलं शेवलं केशपाशो  वक्त्रं चन्द्रो
लपितममृतं मध्यदेशो मृणालम् ।
7300@2    नाभिः कूपो वलिरपि सरित्पल्लवः किं च पाणिर् यस्याः सा चेद् उरसि न
कथं हन्त तापस्य शान्तिः ॥ ७३००॥

7301@1   ऊरू रम्भे बाहू  लते विधात्रा कुचौ पुनः कमले ।
7301@2    यौवनमुपवनमस्यां  मदनविलासाय किं रचितम् ॥ ७३०१॥

7302@1   ऊरौ शिरस्तव निवेश्य दयावितीर्ण-  संयानपल्लवसमीरविनीतखेदम् ।
7302@2    अत्रैव जन्मनि विभोः परमोपदेशम्  आकर्णयेयमपि किं मणिकर्णिकायाम्
॥ ७३०२॥

7303@1   ऊर्जितं सज्जनं दृष्ट्वा द्वेष्टि नीचः पुनः पुनः ।
7303@2    कवलीकुरुते स्वस्थं विधुं दिवि विधुंतुदः ॥ ७३०३॥

7304@1   ऊर्णां नैव ददाति नैव विषयो वाहस्य दोहस्य वा  तृप्तिर्नास्ति महोदरस्य
बहुभिर्घासैः पलाशैरपि ।
7304@2    हा कष्टं कथमस्य पृष्ठशिखरे गोणी समारोप्यते  को गृह्णाति
कपर्दकैरलमिति ग्राम्यैर्गजो हस्यते ॥ ७३०४॥

7305@1   ऊर्ध्वं गच्छन्ति यं त्यक्त्वा यं गृहीत्वा पतन्त्यधः ।
7305@2    तस्य गौरवमर्थस्य तावतैवानुमीयताम् ॥ ७३०५॥

7306@1   ऊर्ध्वं गच्छन्ति सत्त्वस्था मध्ये तिष्ठन्ति राजसाः ।
7306@2    जघन्यगुणवृत्तस्था अधो गच्छन्ति तामसाः ॥ ७३०६॥

7307@1   ऊर्ध्वं न क्षीरविच्छेदात् पयो धेनोरवाप्यते ।
7307@2    एवं राष्ट्रादयोगेन पीडितान्नाप्यते बलिः ॥ ७३०७॥

7308@1   ऊर्ध्वं नीरदवृन्दमैन्दवमिदं बिम्बं त्वधो निर्मितं  व्योम्नः
पल्वलचित्रितस्य निहितौ शैलावुपर्युन्नतौ ।
7308@2    किं चाधः पुलिनोच्चयस्य कदलीकाण्डाववारोपितौ  तन्मन्ये चतुरस्य
पुष्पधनुषः सर्गोऽयमन्यादृशः ॥ ७३०८॥

7309@1   ऊर्ध्वं प्राणा ह्युत्क्रामन्ति यूनः स्थविर आयति ।
7309@2    प्रत्युत्थानाभिवादाभ्यां पुनस्तान् प्रतिपद्यते ॥ ७३०९॥

7310@1   ऊर्ध्वं याति चापमुष्टिर्गुणमुष्टिरधो भवेत् ।
7310@2    स मुक्तो मार्गणो लक्ष्याद् दूरं याति न संशयः ॥ ७३१०॥

7311@1   ऊर्ध्वंव्रीहित्रयं मानम् अङ्गुलस्य निगद्यते ।
7311@2    हस्तोऽपि हि समाख्यातश्चतुर्विशद्भिरङ्गुलैः ॥ ७३११॥

7312@1   ऊर्ध्वं श्वसंस्ततः प्राणो यात्यलब्धस्थितिस्तनोः ।
7312@2    तं यान्तमनुयात्येव जीवः कालप्रणोदितः ॥ ७३१२॥

7313@1   ऊर्ध्वगं कपिलाभासम् अङ्गं यस्मिन् प्रतीयते ।
7313@2    नकुलाङ्गं तु तं विद्यात् स्पर्शस्तस्याहिनाशनः ॥ ७३१३॥

7314@1   ऊर्ध्वबाहुर्विरौम्येष न च कश्चिच् श्र्णोति मे ।
7314@2    धर्मादर्थश्च कामश्च स किमर्थं न सेव्यते ॥ ७३१४॥

7315@1   ऊर्ध्ववेधी भवेज्ज्येष्ठो नाभिवेदी च मध्यमः ।
7315@2    यः पादवेधी लक्ष्यस्य स कनिष्ठो मतो मया ॥ ७३१५॥

7316@1   ऊर्ध्वशक्तिनिपातेन अधःशक्तेर्निकुञ्चनात् ।
7316@2    मध्यशक्तिप्रबोधेन जायते परमं सुखम् ॥ ७३१६॥

7317@1   ऊर्ध्वानना भास्करसंमुखीनाः  श्वानो रुवन्तो महते भयाय ।
7317@2    एवं हि संध्यासमयेऽन्यदा तु  निर्वासकाः स्युर्नगरस्य तस्य ॥ ७३१७॥

7318@1   ऊर्ध्वारोहे य आलम्बहेतुर्भूभृच्छिनत्ति तम् ।
7318@2    कुठारिकस्तरुस्कन्धम् इवाधोगमनोन्मुखः ॥ ७३१८॥

7319@1   ऊर्ध्वार्धे लक्षणं यस्य नाधोऽर्धे लक्षणं भवेत् ।
7319@2    तं खड्गं मध्यमं प्राहुः प्रवीणमतयो बुधाः ॥ ७३१९॥

7320@1   ऊर्ध्वीकृतग्रीवमहो मुधैव  किं याचसे चातकपोत मेघम् ।
7320@2    अत्यूर्जितं गर्जितमात्रमस्मिन्न्  अम्भोधरे बिन्दुलवस्तु दूरम् ॥ ७३२०॥

7321@1   ऊर्ध्वीकृतास्या रविदत्तदृष्टयः  समेत्य सर्वे सुरविद्विषः पुरः ।
7321@2    श्वानः स्वरेण श्रवणान्तशातिना  मिथो रुदन्तः करुणेन निर्ययुः ॥ ७३२१॥

7322@1   ऊषरं कर्मसस्यानां क्षेत्रं वाराणसी पुरी ।
7322@2    यत्र संलभ्यते मोक्षः समं चण्डालपण्डितैः ॥ ७३२२॥

7323@1   ऊषरेषु च क्षेत्रेषु यथा बीजं हि निष्फलम् ।
7323@2    उपकारोऽपि नीचानां कृतो भवति तादृशः ॥ ७३२३॥

7324@1   ऊषरेषु विवरेषु चाम्भसां  वीचयोऽपि भवता विनिर्मिताः ।
7324@2    क्षेत्रसीम्नि निहितास्तु बिन्दवो  वारिवाह भवतो नवो नयः ॥ ७३२४॥

7325@1   ऊषरे सरिति शाल्मलीवने  दावपावकचितेऽपि चन्दने ।
7325@2    तुल्यमर्पयति वारि वारिदे  कीर्तिरस्तु गुणगौरवैर्गतम् ॥ ७३२५॥

7326@1   ऊष्मव्यपेता रहिताश्च वृद्ध्या  संयोगहीना लघवोऽपि चान्तः ।
7326@2    श्लोकस्य वर्णा इव विद्विषस्ते  पादान्तमागम्य गुरूभवन्ति ॥ ७३२६॥

7327@1   ऊष्मा यस्यां धात्र्यां  धूमो वा तत्र वारि नरयुगले ।
7327@2    निर्देष्टव्या च शिरा  महता वारिप्रवाहेण ॥ ७३२७॥

7328@1   ऊष्मा हि वित्तजो वृद्धिं तेजो नयति देहिनाम् ।
7328@2    किं पुनस्तस्य संभोगस्त्यागधर्मसमन्वितः ॥ ७३२८॥

7329@1   ऋक्षस्य क्रोडसंधिप्रहितमुखतया मण्डलीभूतमूर्तेर् आरात् सुप्तस्य
वीर त्वदरिवरपुरद्वारि नीहारकाले ।
7329@2    प्रातर्निद्राविनोदक्रमजनितसुखोन्मीलितं चक्षुरेकं  व्याधाः
पालालभस्मस्थितदहनकणाकारमालोकयन्ति ॥ ७३२९॥

7330@1   ऋक्षाणां भूरिधाम्नां श्रितमधिपतिना प्रस्फुरद्भीमतारं  स्फारं
नेत्रानलेन प्रसभनियमितोच्चापमीनध्वजेन ।
7330@2    रामायत्तं पुरारेः कुमुदशुचि लसन्नीलसुग्रीवमङ्गं  प्लावङ्गं
सैन्यमन्यद् दशवदनशिरच्छेदहेतु श्रियै वः ॥ ७३३०॥

7331@1   ऋक्षैर्वृतो हरिपदे निवसन् समीर-  संतानशैत्यजनकः
कुमुदप्रमोदी ।
7331@2    निघ्नन् निशाचरतमः पृथुनीललक्ष्मा  तारापतिः स्फुरति
चित्रमनङ्गदोऽयम् ॥ ७३३१॥

7332@1   ऋग्यजुःसामनामानस्त्रयो वेदास्त्रयी स्मृता ।
7332@2    उभौ लोकाववाप्नोति त्रय्यां तिष्ठन् यथाविधि ॥ ७३३२॥

7333@1   ऋजुतां नयतः स्मरामि ते  शरमुत्सङ्गनिषण्णधन्वनः ।
7333@2    मधुना सह सस्मितां कथां  नयनोपान्तविलोकितं च यत् ॥ ७३३३॥

7333A@1   ऋजुता धन्वगुणयोरस्तु वस्तुस्वरूपतः ।
7333A@2    कार्यसिद्धौ प्रशस्येत वक्रतैव तयोः पुनः ॥

7334@1   ऋजुत्वं च परित्यज्य कलां दर्शयतोऽर्चना ।
7334@2    द्विजराजोऽनृजुत्वेन महेशेनापि मह्यते ॥ ७३३४॥

7335@1   ऋजुत्वं त्यागिता शौर्यं सामान्यं सुखदुःखयोः ।
7335@2    दाक्षिण्यं चानुरिक्तश्च सत्यता च सुहृद्गुणाः ॥ ७३३५॥

7336@1   ऋजुत्वमौनश्रुतिपारगामिता  यदीयमेतत् परमेव हिंसितुम् ।
7336@2    अतीव विश्वासविधायि चेष्टितं  बहुर्महानस्य स दाम्भिकः शरः ॥ ७३३६॥

7337@1   ऋजुदृशः कथयन्ति पुराविदो  मधुभिदं किल राहुशिरश्छिदम् ।
7337@2    विरहिमूर्धभिदं निगदन्ति न  क्व नु शशी यदि तज्जठरानलः ॥ ७३३७॥

7338@1   ऋजुनयननिपातः कामतन्त्राभिघातस् तनुरपि तरलाक्ष्याः कस्य न स्यात्
कटाक्षः ।
7338@2    इति नमितमुखेन्दुं पश्यति प्राणनाथं  जनसदसि विदग्धा
पक्ष्मणामन्तरेण ॥ ७३३८॥

7339@1   ऋजुना निधेहि चरणौ  परिहर सखि निखिलनागराचारम् ।
7339@2    इह डाकिनीति पल्ली-  पतिः कटाक्षेऽपि दण्डयति ॥ ७३३९॥

7340@1   ऋजु पश्यति यः सर्वं चक्षुषानुपिबन्निव ।
7340@2    आसीनमपि तूष्णीकम् अनुरज्यन्ति तं प्रजाः ॥ ७३४०॥

7341@1   ऋजुरेष पक्षवानिति  काण्डे प्रीतिं खले च मा कार्षीः ।
7341@2    प्रायेण त्यक्तगुणः  फलेन हृदयं विदारयति ॥ ७३४१॥

7342@1   ऋज्वायतां च विरलां च नतोन्नतां च  सप्तर्षिवंशकुटिलां च
निवर्तनेषु ।
7342@2    निर्मुच्यमानभुजगोदरनिर्मलस्य  सीमामिवाम्बरतलस्य विभज्यमानाम् ॥ ७३४२॥

7343@1   ऋज्वायतां हि मुखतोरणलोलमालां  भ्रष्टां क्षितौ त्वमवगच्छसि
मूर्ख सर्पम् ।
7343@2    मन्दानिलेन निशि या परिवर्तमाना  किंचित् करोति भुजगस्य विचेष्टितानि
॥ ७३४३॥

7344@1   ऋज्वी दृष्टिरनुल्बणं विहसितं मन्दं परिस्पन्दितं  द्वेषो नर्मणि
दूरतीर्थगमने यत्नो रतिर्लिङ्गिषु ।
7344@2    यस्यास्त्यक्तसुखस्पृहं किल वपुः पीनाल्पलम्बस्तनी  सक्षीरा
विटचेटकैकमहिषी रण्डा शिवायास्तु वः ॥ ७३४४॥

7345@1   ऋज्वी स्थिरा सुवृत्ता  पाणिग्रहणोज्ज्वला सुवंशोत्था ।
7345@2    संधारयति पतन्तं  सम्प्रति गृहणीव यष्टिर्माम् ॥ ७३४५॥

7346@1   ऋणं कृतं त्वदत्तं चेद् बाधतेऽत्र परत्र च ।
7346@2    न नश्येद् दुष्कृतं तद्वद् भुक्तिं वा निष्कृतिं विना ॥ ७३४६॥

7347@1   ऋणं मित्रान्न कर्तव्यं न देयं चापि मित्रके ।
7347@2    प्रीतिच्छेदकरी ज्ञेया यस्माद् वै ऋणकर्तरी ॥ ७३४७॥

7348@1   ऋणं याच्ञा च वृद्धत्वं जारचोरदरिद्रताः ।
7348@2    रोगश्च भुक्तशेषश्चाप्यष्ट कष्टाः प्रकीर्तिताः ॥ ७३४८॥

7349@1   ऋणकर्ता पिता शत्रुर्माता च व्यभिचारिणी ।
7349@2    भार्या रूपवती शत्रुः पुत्रः शत्रुरपण्डितः ॥ ७३४९॥

7350@1   ऋणत्रयं द्विजातीनां जन्मनः प्रभृति स्थितम् ।
7350@2    ऋणान्तरभृतां पुंसां जीवनं जीवनं विना ॥ ७३५०॥

7351@1   ऋणत्रयं निराकारि नूत्नं चाकारि येन नो ।
7351@2    स एकः सुकृती लोकः सर्वत्र सुखमेधते ॥ ७३५१॥

7352@1   ऋणत्रयमपाकर्तुं शास्त्राज्ञाभङ्गभीः पुरः ।
7352@2    चतुर्थर्णनिराकारे प्रत्यक्षं नृपतेर्भयम् ॥ ७३५२॥

7353@1   ऋणदाता च दैवज्ञः श्रोत्रियः सुजला नदी ।
7353@2    यत्र ह्येते न विद्यन्ते न तत्र दिवसं वसेत् ॥ ७३५३॥

7354@1   ऋणदैः स्वजनैः पुत्रैर्लब्धक्षामप्रतिग्रहः ।
7354@2    नित्यमायास्यते येन कलिदानेन तेन किम् ॥ ७३५४॥

7355@1   ऋणपापसमुद्धाराद् ऋणोद्धारो वरः स्मृतः ।
7355@2    परलोके दहेत् पापम् ऋणाग्निरिह तत्र च ॥ ७३५५॥

7356@1   ऋणप्रदाता वैद्यस्तु श्रोत्रियः सजला नदी ।
7356@2    राजा यत्र न विद्यन्ते न कुर्यात् तत्र संस्थितिम् ॥ ७३५६॥

7357@1   ऋणमाद्यं निराकृत्य निराकर्तुमृणान्तरम् ।
7357@2    प्रतिष्ठा राजते यस्य गृहस्थाश्रम एव सः ॥ ७३५७॥

7358@1   ऋणवच्चिरसंशोध्यं वचसा प्रतिपादितम् ।
7358@2    यन् नित्ययाचनद्वेषं याच्यदानेन तेन किम् ॥ ७३५८॥

7359@1   ऋणशेषं रोगशेषं शत्रुशेषं न रक्षयेत् ।
7359@2    याचकाद्यैः प्रार्थितः सन् न तीक्ष्णं चोत्तरं वदेत् ।
7359@3तत्कार्यं तु समर्थश्चेत् कुर्याद् वा कारयीत च ॥ ७३५९॥

7360@1   ऋणशेषोऽग्निशेषश्च व्याधिशेषस्तथैव च ।
7360@2    पुनश्च वर्धते यस्मात् तस्माच्छेषं च कारयेत् ॥ ७३६०॥

7361@1   ऋणशेषोऽग्निशेषश्च शत्रुशेषस्तथैव च ।
7361@2    पुनः पुनर्विवर्धेत स्वल्पोऽप्यनिवारितः ॥ ७३६१॥

7362@1   ऋणसंबन्धिनः सर्वे पुत्रदारं पशुस्तथा ।
7362@2    ऋणक्षये क्षयं यान्ति का तत्र परिदेवना ॥ ७३६२॥

7363@1   ऋणानि त्रीण्यपाकृत्य मनो मोक्षे निवेशयेत् ।
7363@2    अनपाकृत्य मोक्षं तु सेवमानो व्रजत्यधः ॥ ७३६३॥

7364@1   ऋणानुबन्धरूपेण पशुपत्नीसुतालयाः ।
7364@2    ऋणक्षये क्षयं यान्ति का तत्र परिदेवना ॥ ७३६४॥

7365@1   ऋणिकैः कलहैर्नित्यम् अच्छिन्नगणनागतेः ।
7365@2    दानद्विषोऽनपत्यस्य मन्दाग्नेश्च धनेन किम् ॥ ७३६५॥

7366@1   ऋणीकृता किं हरिणीभिरासीद्  अस्याः सकाशान् नयनद्वयश्रीः ।
7366@2    भूयोगुणेयं सकला बलाद् यत्  ताभ्योऽनयालभ्यत बिभ्यतीभ्यः ॥ ७३६६॥

7367@1   ऋतुमत्यां तु तिष्ठन्त्यां स्वेच्छादानं विधीयते ।
7367@2    तस्मादुद्वाहयेन् नग्नां मनुः स्वायंभुवोऽब्रवीत् ॥ ७३६७॥

7368@1   ऋतुर्मासद्वयेनैव षण्मासैरयनं स्मृतम् ।
7368@2    अयनद्वितयं वर्षो देवानां वासरो निशा ॥ ७३६८॥

7369@1   ऋतुर्व्यतीतः परिवर्तते पुनः  क्षयं प्रयातः पुनरेति चन्द्रमाः ।
7369@2    गतं गतं नैव तु संनिवर्तते  जलं नदीनां च नृणां च
यौवनम् ॥ ७३६९॥

7370@1   ऋतुस्नातां तु यो भार्यां नैव गच्छति मूढधीः ।
7370@2    घोरायां भ्रूणहत्यायां युज्यते नात्र संशयः ॥ ७३७०॥

7371@1   ऋतुस्नाता पिबेन् नारी श्वेतकण्टारिकाजटाम् ।
7371@2    पयसा पुत्रसंभूतिस्तस्याः संजायते ध्रुवम् ॥ ७३७१॥

7372@1   ऋतेन जीवेदनृतेन जीवेन्  मितेन जीवेत् प्रमितेन जीवेत् ।
7372@2    सत्यानृताभ्यामथवापि जीवेत्  श्ववृत्तिमेकां परिवर्जयेत् तु ॥ ७३७२॥

7373@1   ऋते नियोगात् सामर्थ्यम् अवबोद्धुं न शक्यते ।
7373@2    सहसा विनियोगो हि दोषवान् प्रतिभाति मे ॥ ७३७३॥

7374@1   ऋते यदर्थं प्रणयाद् रक्ष्यते यच्च रक्षति ।
7374@2    पूर्वोपचितसंबन्धं तन् मित्रं नित्यमुच्यते ॥ ७३७४॥

7375@1   ऋते सेनाप्रणेतारं पृतना सुमहत्यपि ।
7375@2    दीर्यते युद्धमासाद्य पिपीलिकपुटं यथा ॥ ७३७५॥

7376@1   ऋत्विक्पुरोहिताचार्याः शिष्याः संबन्धिबान्धवाः ।
7376@2    सर्वे पूज्याश्च मान्याश्च श्रुतवृत्तोपसंहिताः ॥ ७३७६॥

7377@1   ऋद्धिमान् राक्षसो मूढश्चित्रम् नासौ यदुद्धतः ।
7377@2    को वा हेतुरनार्याणां धर्म्ये वर्त्मनि वर्तितुम् ॥ ७३७७॥

7378@1   ॥। ॥। ॥। ॥। ॥। ॥। ।
7378@2    ऋद्धियुक्ता हि पुरुषा न सहन्ते परस्तवम् ॥ ७३७८॥

7379@1   ऋषभोऽत्र गीयत इति  श्रुत्वा स्वरपारगा वयं प्राप्ताः ।
7379@2    को वेद गोष्ठमेतद्  गोशान्तौ विहितबहुमानम् ॥ ७३७९॥

7380@1   ऋषयश्चैव देवाश्च सत्यमेव हि मेनिरे ।
7380@2    सत्यवादी हि लोकेऽस्मिन् परमं गच्छति क्षयम् ॥ ७३८०॥

7381@1   ऋषयोऽप्युग्रतपसो दैवेनाभिप्रपीडिताः ।
7381@2    उत्सृज्य नियमांस्तीव्रान् भ्रश्यन्ते काममन्युभिः ॥ ७३८१॥

7382@1   ऋषयो मनवो देवा मनुपुत्रा महौजसः ।
7382@2    कलाः सर्वे हरेरेव सप्रजापतयस्तथा ॥ ७३८२॥

7383@1   ऋषयो राक्षसीमाहुर्वाचमुन्मत्तदृप्तयोः ।
7383@2    सा योनिः सर्ववैराणां सा हि लोकस्य निरृतिः ॥ ७३८३॥

7384@1   ऋषिरयमतिथिश्चेद् विष्टरः पाद्यमर्घ्यं  तदनु च मधुपर्कः
कल्प्यतां श्रोत्रियाय ।
7384@2    अथ तु रिपुरकस्माद् द्वेष्टि नः पुत्रभाण्डं  तदिह नयविहीने
कार्मुकस्याधिकारः ॥ ७३८४॥

7385@1   ऋषिसेना विना वेदम् अप्रिया सहगामिनी ।
7385@2    देवसेना विना दात् न् अविष्णुः पृथिवीपतिः ॥ ७३८५॥

7386@1   ऋषींश्च देवांश्च महासुरांश्च  त्रैविद्यवृद्धांश्च वने
मुनींश्च ।
7386@2    कानापदो नोपनमन्ति लोके  परावरज्ञास्तु न संभ्रमन्ति ॥ ७३८६॥

7387@1   ऋषीणां च नदीनां च कुलानां च महात्मनाम् ।
7387@2    प्रभवो नाधिगन्तव्यः स्त्रीणां दुश्चरितस्य च ॥ ७३८७॥

7388@1   ऋषीणां परमं गुह्यम् इदं भरतसत्तम ।
7388@2    तीर्थाभिगमनं पुण्यं यज्ञैरपि विशिष्यते ॥ ७३८८॥

7389@1   ऋषेरस्याश्रमे पुण्ये शापसंत्रस्तमानसः ।
7389@2    मुद्बोधतोऽपि प्रायोऽयं मृगात् सिंहः पलायते ॥ ७३८९॥

7390@1   एकं काञ्चनभूधरं सुवलयं वासः सुधावारिधिं  तारं
तारकराजमण्डलमिदं सम्प्राप्य सत्कुण्डलम् ।
7390@2    दूरस्थापि च तेन तेन सदृशं त्वां भूषणं चापरं  स्त्री
मानग्रहिलेव याचतितरां श्रीराम कीर्तिस्तव ॥ ७३९०॥

7391@1   एकं चक्षुर्विवेको हि द्वितीयं सत्समागमः ।
7391@2    तौ न स्तो यस्य स क्षिप्रं मोहकूपे पतेद् ध्रुवम् ॥ ७३९१॥

7392@1   एकं चित्रमतीव दृष्टमिह यन्नालोकितं न श्रुतं  किं कस्मै
कथयामि कस्य मनसि स्याद् वा मम प्रत्ययः ।
7392@2    एकस्मिन् कनकस्य दाम्नि सरसीमैलिन्दमत्तद्विप-
ज्योत्स्नाचन्द्रचकोरचक्रचमरीवालाश्चमत्कुर्वते ॥ ७३९२॥

7393@1   एकं जीवनमूलं  चञ्चलमपि तापयन्तमपि सततम् ।
7393@2    अन्तर्वहति वराकी  सा त्वां नासेव निःश्वासम् ॥ ७३९३॥

7394@1   एकं दन्तच्छदस्य स्फुरति जपवशादर्धमन्यत् प्रकोपाद्  एकः पाणिः
प्रणन्तुं शिरसि कृतपदः क्षेप्तुमन्यस्तमेव ।
7394@2    एकं ध्यानान्निमीलत्यपरमविषहं वीक्षितुं चक्षुरित्थं
तुल्यानिच्छापि वामा तनुरवतु स वो यस्य संध्यावसाने ॥ ७३९४॥

7395@1   एकं दृष्ट्वा शतं दृष्ट्वा दृष्ट्वा पञ्चशतान्यपि ।
7395@2    अतिलोभो न कर्तव्यश्चक्रं भ्रमति मस्तके ॥ ७३९५॥

7395A@1   एकं द्विजं च स्पृहणीयवाचं   मत्तद्विरेफं च मधुः पुपोष ।
7395A@2    सतो गुणानप्यसतोऽपि दोषान्  जात्या विहीनो न विवेक्तुमीष्टे ॥

7396@1   एकं धाम शमीषु लीनमपरं सूर्योपलज्योतिषां  व्याजादद्रिषु
गूढमन्यदुदधौ संगुप्तमौर्वायते ।
7396@2    त्वत्तेजस्तपनांशुमांसलसमुत्तापेन दुर्गं भयाद्  वार्क्षं पार्वतमौदकं
यदि ययुस्तेजांसि किं पार्थिवाः ॥ ७३९६॥

7397@1   एकं ध्याननिमीलनान्मुकुलितप्रायं द्वितीयं पुनः  पार्वत्या
वदनाम्बुजस्तनभरे श‍ृङ्गारभावालसम् ।
7397@2    अन्यद् दूरविकृष्टचापमदनक्रोधानलोद्दीपितं  शंभोर्भिन्नरसं
समाधिसमये नेत्रत्रयं पातु वः ॥ ७३९७॥

7398@1   एकं नाम जडात्मकस्य मुषितं लावण्यमिन्दोस्तया  नेत्राभ्यामसितोत्पलस्य
च रुचिः प्रायेण तन्नो मृषा ।
7398@2    नो जानाति हृतामसौ पदगतिं मत्तो वराकः करी  तन्वङ्ग्या विदतोऽपि
यन्मम हृतं चेतस्तदत्यद्भुतम् ॥ ७३९८॥

7399@1   एकं भूमिपतिः करोति सचिवं राज्ये प्रमाणं यदा  तं मोहाच् श्रयते
मदः स च मदालस्येन निर्विद्यते ।
7399@2    निर्विण्णस्य पदं करोति हृदये तस्य स्वतन्त्रस्पृहा  स्वातन्त्र्यस्पृहया
ततः स नृपतेः प्राणानभिद्रुह्यति ॥ ७३९९॥

7400@1   एकं महिषशिरःस्थितम्  अपरं सानन्दसुरगणप्रणतम् ।
7400@2    गिरिदुहितुः पदयुगलं  शोणितमणिरागरञ्जितं जयति ॥ ७४००॥

7401@1   एकं मित्रं भजते  मासेनेन्दुः स्वयं क्षयं गच्छन् ।
7401@2    मित्रशतानि भजंस्त्वं  प्रतिक्षणं वृद्धिमुपयासि ॥ ७४०१॥

7402@1   एकं मित्रं भूपतिर्वा यतिर्वा  एका भार्या सुन्दरी वा दरी वा ।
7402@2    एकं शास्त्रं वेदमध्यात्मकं वा  एको देवः केशवो वा जिनो वा ॥ ७४०२॥

7403@1   एकं लिङ्गं प्रमदा-हृदयं विदधाति जर्जरं सहसा ।
7403@2    तेषां षट्कं येषां अन्तर्गूढं न ते कथं पशवः ॥ ७४०३॥

7404@1   एकं वदति मनो मम  यामि न यामीति हृदयमपरं मे ।
7404@2    हृदयद्वयमुचितं तव  सुन्दरि हृतकान्तचित्तायाः ॥ ७४०४॥

7405@1   एकं वस्तु द्विधा कर्तुं बहवः सन्ति धन्विनः ।
7405@2    धन्वी स मार एवैको द्वयोरैक्यं करोति यः ॥ ७४०५॥

7406@1   एकं वस्तु यदस्ति विश्वजनतानन्दप्रमोदात्मकं  सत्यं तत्त्वमसीति
वाक्यमखिलं त्वय्येव विश्राम्यति ।
7406@2    त्वामाकर्ण्य न किंचिदन्यदवनीश‍ृङ्गार भो मन्यते  त्वय्याप्ते
जनकादिकीर्तिजनके किं ज्ञानमीमांसया ॥ ७४०६॥

7407@1   एकं वा कुपितप्रियाप्रणयिनीं कृत्वा मनोनिर्वृतिं  तिष्ठामो
निजचारुपीवरकुचक्रीडारसास्वादने ।
7407@2    अन्यद् वा सुरसिन्धुसैकततटीदर्भाष्टकस्रस्तर-  स्थाने ब्रह्मपदं
समाहितधियो ध्यायन्त एवास्महे ॥ ७४०७॥

7408@1   एकं विषरसो हन्ति शस्त्रेणैकश्च वध्यते ।
7408@2    सराष्ट्रं सप्रजं हन्ति राजानं मन्त्रविस्रवः ॥ ७४०८॥

7409@1   एकं वै सेवते नित्यम् अन्यं चेतसि रोचते ।
7409@2    पुरुषाणामलाभेन नारी चैव पतिव्रता ॥ ७४०९॥

7410@1   एकं संदिग्धयोस्तावद् भावि तत्रेष्टजन्मनि ।
7410@2    हेतुमाहुः स्वमन्त्रादीन् असङ्गानन्यथा विटाः ॥ ७४१०॥

7411@1   एकं सागरतीरनीरनिकरस्फाराञ्जलिक्षालितैः  पुष्पैरच्युतपूजनं
निजकरव्यापारसम्पादितैः ।
7411@2    नो चेन् मञ्जुलमालतीदललसत्खट्वार्चिते मन्दिरे
कान्तातुङ्गनितम्बबिम्बसुरतक्रीडारसैः स्थीयते ॥ ७४११॥

7412@1   एकं सुते मृगारिणी बहून् सूते वृकी सुतान् ।
7412@2    उत्तारः प्रलयं यान्ति नाद्यमानाः कथंचन ॥ ७४१२॥

7413@1   एकं हन्यान् न वा हन्याद् इषुः क्षिप्तो धनुष्मता ।
7413@2    प्राज्ञेन तु मतिः क्षिप्ता हन्याद् गर्भगतानपि ॥ ७४१३॥

7414@1   एकं हन्यान् न वा हन्याद् इषुर्मुक्तो धनुष्मता ।
7414@2    बुद्धिर्बुद्धिमतोत्सृष्टा हन्याद् राष्ट्रं सराजकम् ॥ ७४१४॥

7415@1   एकं हन्यान् न वा हन्याद् इषुर्मुक्तो धनुष्मता ।
7415@2    सराष्ट्रं सप्रजं हन्ति राजानं मन्त्रिनिश्चयः ॥ ७४१५॥

7416@1   एकं हि चक्षुरमलं सहजो विवेको  विद्वद्भिरेव सह संवसतिर्द्वितीयम् ।
7416@2    एतद् द्वयं भुवि न यस्य स तत्त्वतोऽन्धस् तस्यापमार्गचलने वद
कोऽपराधः ॥ ७४१६॥

7417@1   एकः कर्णमहीपतिः प्रतिदिनं लक्षाधिका याचकाः  कस्मै किं वितरिष्यतीति
मनसा चिन्तां वृथा मा कृथाः ।
7417@2    आस्ते किं प्रतियाचकं सुरतरुः प्रत्यम्बुजं किं रविश्  चन्द्रः किं
प्रतिकैरवं प्रतिलतागुल्मं किमम्भोधरः ॥ ७४१७॥

7418@1   एकः कापुरुषो दीर्णो दारयेन् महतीं चमूम् ।
7418@2    तं दीर्णमनु दीर्यन्ते योधाः शूरतमा अपि ॥ ७४१८॥

7419@1   एकः कोऽपि महीधरो लघुतरो दोर्भ्यां धृतो लीलया  तेन त्वं दिवि
भूतले च विदितो गोवर्द्धनोद्धारकः ।
7419@2    त्वां त्रैलोक्यवहं वहामि कुचयोरग्रे सदा पुष्पवत्  तत् किं केशव
जल्पितेन बहुना पुण्यैर्यशो लभ्यते ॥ ७४१९॥

7420@1   एकः क्षमावतं दोषो द्वितीयो नोपलभ्यते ।
7420@2    यदेनं क्षमया युक्तम् अशक्तं मन्यते जनः ॥ ७४२०॥

7421@1   सोऽस्य दोषो न मन्तव्यः क्षमा हि परमं बलम् ।
7421@2    क्षमा गुणो ह्यशक्तानां शक्तानां भूषणं क्षमा ॥ ७४२१॥

7422@1   एकः खलोऽपि यदि नाम भवेत् सभायां  व्यर्थीकरोति विदुषामखिलं
प्रयासम् ।
7422@2    एकापि पूर्णमुदरं मधुरैः पदार्थैर् आलोड्य रेचयति हन्त न मक्षिका
किम् ॥ ७४२२॥

7423@1   एकः पञ्चत्वमासाद्य जायते पुनरष्टधा ।
7423@2    अहो वाणिज्यसम्पत्तिः काशीपुरनिवासिनाम् ॥ ७४२३॥

7424@1   एकः पथा न गन्तव्यं न सुप्तिं बाह्यमन्दिरे ।
7424@2    जनवाक्यं न कर्तव्यं स्त्रीणामालोचनं विना ॥ ७४२४॥

7425@1   एकः पापानि कुरुते फलं भुङ्क्ते महाजनः ।
7425@2    भोक्तारो विप्रमुच्यन्ते कर्ता दोषेण लिप्यते ॥ ७४२५॥

7426@1   एकः पालयते लोकम् एकः पालयते कुलम् ।
7426@2    मज्जत्येको हि निरय एकः स्वर्गे महीयते ॥ ७४२६॥

7427@1   एकः पुत्रो वरं विद्वान् बहुभिर्निर्गुणैस्तु किम् ।
7427@2    एकस्तारयते वंशम् अन्ये संतापकारकाः ॥ ७४२७॥

7428@1   एकः प्रजायते जन्तुरेक एव प्रलीयते ।
7428@2    एकोऽनुभुङ्क्ते सुकृतम् एक एव च दुष्कृतम् ॥ ७४२८॥

7429@1   एकः प्रयात्युपरमं द्रविणं तदीयं  हृत्वापरः प्रसभमुद्वहति
प्रमोदम् ।
7429@2    नो वेत्ति तत् स्वनिधने परकोशगामि  धिग् वासनामसममोहकृतान्धकाराम्
॥ ७४२९॥

7430@1   एकः शतं योधयति प्राकारस्थो धनुर्धरः ।
7430@2    शतं दशसहस्राणि तस्माद् दुर्गं विधीयते ॥ ७४३०॥

7431@1   एकः शत्रुर्न द्वितीयोऽस्ति शत्रुर् अज्ञानतुल्यः पुरुषस्य राजन् ।
7431@2    येनावृतः कुरुते सम्प्रयुक्तो  घोराणि कर्माणि सुदारुणानि ॥ ७४३१॥

7432@1   एकः संग्रामरिङ्गत्तुरगखुररजोराजिभिर्नष्टदृष्टिर्
दिग्यात्राजैत्रमत्तद्विरदभरनमद्भूमिभग्नस्तथान्यः ।
7432@2    वीराः के नाम तस्मात् त्रिजगति न ययुः क्षीणतां काणकुब्ज-  न्यायादेतेन
मुक्तावभयमभजतां वासवो वासुकिश्च ॥ ७४३२॥

7433@1   एकः सम्पन्नमश्नाति वस्ते वासश्च शोभनम् ।
7433@2    योऽसंविभज्य भृत्येभ्यः को नृशंसतरस्ततः ॥ ७४३३॥

7434@1   एकः सम्प्रति पाकशासनपुरीपीयूषसत्त्री पुरः  पारक्यं तमसामसौ
कुमुदिनीचैतन्यचिन्तामणिः ।
7434@2    मानोच्चाटनकार्मणं मृगदृशां देवो नभोऽम्भोनिधौ  पश्योदञ्चति
पञ्चबाणवणिजो यात्रावहित्रं शशी ॥ ७४३४॥

7435@1   एकः स एव जीवति  स्वहृदयशून्योऽपि सहृदयो राहुः ।
7435@2    यः सकललघिमकारणम्  उदरं न बिभर्ति दुष्पूरम् ॥ ७४३५॥

7436@1   एकः स एव तेजस्वी सैहिकेयः सुरद्विषाम् ।
7436@2    शिरोमात्रावशेषेण जीयन्ते येन शत्रवः ॥ ७४३६॥

7437@1   एकः स एव परिपालयताज्जगन्ति  गौरीगिरीशचरितानुकृतिं दधानः ।
7437@2    आभाति यो दशनशून्यमुखैकदेश-  देहार्धहारितवधूक इवैकदन्तः
॥ ७४३७॥

7438@1   एकः सकलजनानां  हृदयेषु कृतास्पदो मदः शत्रुः ।
7438@2    येनाविष्टशरीरो  न श‍ृणोति न पश्यति स्तब्धः ॥ ७४३८॥

7439@1   एकः सखा प्रियो भूय उपकारी गुणान्वितः ।
7439@2    हन्तव्यः स्त्रीनिमित्तेन कष्टमापतितं मम ॥ ७४३९॥

7440@1   एकः स व्यसनी पुमानचरमैर्निःश्वासवातैः समं  हा मे सा दयितेति
यस्य वदतः प्राणाः समं निर्गताः ।
7440@2    अन्ये तु व्यसनं क्षिपन्ति पशवः कान्तावियोगोद्भवैश्
चिन्ताग्लानिविषाददैन्यजनितैर्बाष्पैरनाहारिणः ॥ ७४४०॥

7441@1   एकः सुधांशुर्न कथंचन स्यात्  तृप्तिक्षमस्त्वन्नयनद्वयस्य ।
7441@2    त्वल्लोचनासेचनकस्तदस्तु  नलास्यशीतद्युतिसद्वितीयः ॥ ७४४१॥

7442@1   एकः स्तनस्तुङ्गतरः परस्य  वार्तामिव प्रष्टुमगान् मुखाग्रम् ।
7442@2    यस्याः प्रियार्धस्थितिमुद्वहन्त्याः  सा पातु वः पर्वतराजपुत्री ॥ ७४४२॥

7443@1   एकः स्थितोऽन्तः प्राप्तोऽन्यः परस्याद्यैव दुर्ग्रहः ।
7443@2    किं करोमीति जननीं पृच्छन्तीष्वपरासु च ॥ ७४४३॥

7444@1   एकः स्वादु न भुञ्जीत एकश्चार्थान् न चिन्तयेत् ।
7444@2    एको न गच्छेदध्वानं नैकः सुप्तेषु जागृयात् ॥ ७४४४॥

7445@1   एक एव खगो मानी वने वसति चातकः ।
7445@2    पिपासितो वा म्रियते याचते वा पुरंदरम् ॥ ७४४५॥

7446@1   एक एव खगो मानी सुखं जीवति चातकः ।
7446@2    अर्थित्वं याति शक्रस्य न नीचमुपसर्पति ॥ ७४४६॥

7447@1   एक एव चरेद् धर्मं नास्ति धर्मे सहायता ।
7447@2    केवलं विधिमासाद्य सहायः किं करिष्यति ॥ ७४४७॥

7448@1   एक एव दमे दोषो द्वितीयो नोपपद्यते ।
7448@2    यदेनं क्षमया युक्तम् अशक्तं मन्यते जनः ॥ ७४४८॥

7449@1   एतस्य तु महाप्राज्ञ दोषस्य सुमहान् गुणः ।
7449@2    क्षमायां विपुला लोकाः सुलभा हि सहिष्णुना ॥ ७४४९॥

7450@1   एक एव न भुञ्जीयाद् यदिच्छेच् शुभमात्मनः ।
7450@2    द्वित्रिभिर्बन्धुभिः सार्धं भोजनं कारयेन् नरः ॥ ७४५०॥

7451@1   एक एव पदार्थस्तु त्रिधा भवति वीक्षितः ।
7451@2    कुणपं कमिनी मांसं योगिभिः कामिभिः श्वभिः ॥ ७४५१॥

7452@1   एक एव परो ह्यात्मा सर्वेषामपि देहिनाम् ।
7452@2    नानेव गृह्यते मूढैर्यथा ज्योतिर्यथा नभः ॥ ७४५२॥

7453@1   एक एव महान् दोषो भवतां विमले कुले ।
7453@2    लुम्पन्ति पूर्वजां कीर्तिं जाता जाता गुणाधिकाः ॥ ७४५३॥

7454@1   एक एव लघुर्यत्र आदितालः स कथ्यते ।
7454@2    विनोदे रासकस्तेन श्रोत् णां च सुखावहः ॥ ७४५४॥

7455@1   एक एव सुहृद् धर्मो निधनेऽप्यनुयाति यः ।
7455@2    शरीरेण समं नाशं सर्वमन्यद् हि गच्छति ॥ ७४५५॥

7456@1   एक एव हितार्थाय तेजस्वी पार्थिवो भुवः ।
7456@2    युगान्त इव भास्वन्तो बहवोऽत्र विपत्तये ॥ ७४५६॥

7457@1   एक एव हि भूतात्मा भूते भूते व्यवस्थितः ।
7457@2    एकधा बहुधा चैव दृश्यते जलचन्द्रवत् ॥ ७४५७॥

7458@1   एक एव हि वन्ध्यायाः शोको भवति मानसः ।
7458@2    अप्रजास्मीति संतापो न ह्यन्यः पुत्र विद्यते ॥ ७४५८॥

7459@1   एक एवोपहारस्तु संधिरेतन्मतं हि नः ।
7459@2    उपहारस्य भेदास्तु सर्वेऽन्ये मैत्रवर्जिताः ॥ ७४५९॥

7460@1   एककार्यनियोगेऽपि नानयोस्तुल्यशीलता ।
7460@2    विवाहे च चितायां च यथा हुतभुजोर्द्वयोः ॥ ७४६०॥

7461@1   एकक्षितिभृदुत्पन्नाः सच्छिद्राः कण्टकोल्बणाः ।
7461@2    मिथः संघर्षणाद् वंशा दह्यन्ते साधुशाखिभिः ॥ ७४६१॥

7462@1   एकगर्भोषिताः स्निग्धा मूर्ध्ना सत्कृत्य धारिताः ।
7462@2    केशा अपि विरज्यन्ते जरया किमुताङ्गनाः ॥ ७४६२॥

7463@1   एकगुणा भवति तिथिश्  चतुर्गुणं भवति नक्षत्रम् ।
7463@2    चतुःषष्टिगुणं लग्नम्  एष ज्योतिषतन्त्रसिद्धान्तः ॥ ७४६३॥

7464@1   एकचक्रो रथो यन्ता विकलो विषमा हयाः ।
7464@2    आक्रामत्येव तेजस्वी तथाप्यर्को नभस्तलम् ॥ ७४६४॥

7465@1   एकचक्षुर्न काकोऽयं बिलमिच्छन्न पन्नगः ।
7465@2    क्षीयते वर्धते चैव न समुद्रो न चन्द्रमाः ॥ ७४६५॥

7466@1   एकचित्तो लभेत् सिद्धिं द्विधाचित्तो विनश्यति ।
7466@2    स्कन्धावारं हि गच्छन्तम् इषुकारो न पश्यति ॥ ७४६६॥

7467@1   एकच्छत्त्रं क्षितितलमिदं भुञ्जते यन् नरेन्द्राः  स्वर्गास्थाने
मुदितमनसो यद् रमन्ते मुनीन्द्राः ।
7467@2    यन् निर्वाणे निरुपमसुखं मर्त्यमुख्या लभन्ते  दानस्यायं स्फुरति महिमा
केवलस्यामलस्य ॥ ७४६७॥

7468@1   एकच्छागं द्विरावेयं त्रिगवं पञ्चमाहिषम् ।
7468@2    षडश्वं सप्तमातङ्गं शक्रस्यापि श्रियं हरेत् ॥ ७४६८॥

7469@1   एकतः क्रतवः सर्वे समग्रवरदक्षिणाः ।
7469@2    एकतो भयभीतस्य प्राणिनः प्राणरक्षणम् ॥ ७४६९॥

7470@1   एकतः प्रणयपीडनं मुधा  मानधारणरसादरोऽन्यतः ।
7470@2    रक्षती द्वयमिदं मनस्विनी  निर्वृणोतु कथमत्र जन्मनि ॥ ७४७०॥

7471@1   एकतः सकला विद्या चातुर्यं पुनरेकतः ।
7471@2    चातुर्येण विनाकृत्य सकला विकला कला ॥ ७४७१॥

7472@1   एकतः सर्वपापानि मद्यपानं तथैकतः ।
7472@2    एकतः सर्वदानानि ब्रह्मचर्यं तथैकतः ॥ ७४७२॥

7473@1   एकतश्चतुरो वेदाः साङ्गोपाङ्गाः सविस्तराः ।
7473@2    स्वाधीनास्ते नरश्रेष्ठ सत्यमेकं किलैकतः ॥ ७४७३॥

7474@1   एकतश्चतुरो वेदा ब्रह्मचर्यं तथैकतः ।
7474@2    एकतः सर्वपापानि मद्यपानं तथैकतः ॥ ७४७४॥

7475@1   एकतश्च सुरसुन्दरीजनः  श्रीः प्रतीच्छति युयुत्सुमन्यतः ।
7475@2    पाप्मना सह पलायतोऽयशश्  चैकतः कुलकलङ्ककारणम् ॥ ७४७५॥

7476@1   एकतामिव गतस्य विवेकः  कस्यचिन् न महतोऽप्युपलेभे ।
7476@2    भास्वता निदधिरे भुवनानाम्  आत्मनीव पतितेन विशेषाः ॥ ७४७६॥

7477@1   एकतो दिवसान् बाला गणयत्येकतोऽन्तकः ।
7477@2    न विद्मः प्रथमं कस्य यास्यामो वयमन्तिकम् ॥ ७४७७॥

7478@1   एकतोऽपरितोषश्चेद् अन्यमन्यं महीभुजम् ।
7478@2    निदाघपान्थवच्छायाम् अन्यामन्यामुपाश्रयेत् ॥ ७४७८॥

7478A@1   एकतोऽपि भुवि भूरिशोऽभवन्  दीपकादहह पश्य दीपकाः ।
7478A@2    अन्धकारनिधनाय भानुमन्-  मुक्तदिव्यविशिखादिवेषवः ॥

7479@1   एकतोऽभ्युदितमिन्दुमण्डलं  स्मेरमास्यमसितभ्रुवोऽन्यतः ।
7479@2    चञ्चुकोरकपुटीं चकोरिका  चालयत्युभयतोऽपि धावति ॥ ७४७९॥

7480@1   एकतो मातृवात्सल्यं परतो गुणकोटयः ।
7480@2    अनयोः समतां वक्तुं नालं ब्रह्मादयः सुराः ॥ ७४८०॥

7481@1   एकतो वा कुलं कृत्स्नम् आत्मा वा कुलवर्धन ।
7481@2    न समं सर्वमेवेति बुधानामेष निश्चयः ॥ ७४८१॥

7482@1   एकतोव्याधिदुर्भिक्षप्रमुखा विपदोऽखिलाः ।
7482@2    प्रजानामेकतस्त्वेका लुब्धता वसुधापतेः ॥ ७४८२॥

7483@1   एकत्र कौलव्रतभङ्गशङ्का  विदग्धताभङ्गभयं परत्र ।
7483@2    इत्याकुलानां कुलकामिनीनां  गतागतैरेव गता त्रियामा ॥ ७४८३॥

7484@1   एकत्र नास्य रतिरित्यवधूयमानः  कोपादिव श्वसनकम्पविघूर्णितायाः ।
7484@2    रक्तच्छदं मधुसुगन्धि सरोरुहिण्या  भृङ्गश्चुचुम्ब
कमलाननमादरेण ॥ ७४८४॥

7485@1   एकत्र प्रपठन्ति साम च यजुश्चान्यत्र वेदान्तरं  हिंस्राश्चापि
मृगायिताश्च परतो यागोत्थधूमः शिवः ।
7485@2    आतिथ्यादिविधिः परत्र विधिवत् पाद्यादिनापाद्यते  नानाशास्त्रविवेचनं
च वटुभिः संतन्यते सङ्गतैः ॥ ७४८५॥

7486@1   एकत्र प्राकृतैः साम्यम् अन्यत्र परतन्त्रता ।
7486@2    शुकस्य परितोषाय न वनं न च पत्तनम् ॥ ७४८६॥

7487@1   एकत्र मधुनो बिन्दौ भक्षतेऽसंख्यदेहिनः ।
7487@2    यो हि न स्यात् कृपा तस्य तस्मान् मधु न भक्षयेत् ॥ ७४८७॥

7488@1   एकत्र वासादवसानभाजस् ताम्बूललक्ष्म्या इव संस्मरन्ती ।
7488@2    वक्त्रेषु यद्वैरिविलासिनीनां  हासप्रभा तानवमाससाद ॥ ७४८८॥

7489@1   एकत्र सार्थे व्रजतां बहूनां  तुल्येऽपि जाते शकुने फलानि ।
7489@2    नानाप्रकाराणि भवन्ति येन  तं हंसचारं प्रविचारयामः ॥ ७४८९॥

7490@1   एकत्र स्फटिकतटांशुभिन्ननीरा  नीलाश्मद्युतिभिदुराम्भसोऽपरत्र ।
7490@2    कालिन्दीजलजनितश्रियः श्रयन्ते  वैदग्धीमिह सरितः सुरापगायाः ॥ ७४९०॥

7491@1   एकत्राददते जलं जलधरव्यूहाः परत्राप्यमी  दीप्यद्दिक्करिणः परत्र
वडवावक्त्रोद्गता वह्नयः ।
7491@2    एतावत् सततव्ययेऽपि सुतरामाश्चर्यमम्भोनिधेस् ता एव स्थितयः स एव
महिमा सैवास्य गम्भीरता ॥ ७४९१॥

7492@1   एकत्रापि हते जन्तौ पापं भवति दारुणम् ।
7492@2    न सूक्ष्मानेकजन्तूनां घातिनो मधुपस्य किम् ॥ ७४९२॥

7493@1   एकत्रासनसङ्गतिः परिहृता प्रत्युद्गमाद् दूरतस् ताम्बूलानयनच्छलेन
रभसाश्लेषोऽपि संविघ्नितः ।
7493@2    आलापोऽपि न मिश्रितः परिजनं व्यापारयन्त्यान्तिके  कान्तं
प्रत्युपचारतश्चतुरया कोपः कृतार्थीकृतः ॥ ७४९३॥

7494@1   एकत्रासनसङ्गते प्रियतमे पश्चादुपेत्यादराद्  एकस्या नयने पिधाय
महतः क्रीडानुबन्धच्छलात् ।
7494@2    तिर्यग्वक्रितकन्धरः सपुलकस्वेदोद्गमानन्दिनीम्  अन्तर्हासलसत्कपोलफलकां
धूर्तोऽपरां चुम्बति ॥ ७४९४॥

7496@1   एकत्वं न रसैः कयोः समजनि स्त्रीपुंसयोः प्रावृषि  प्राप्तौ
यद्रसनिर्भराविह धराकाशौ चिरादेकताम् ।
7496@2    योषित्सङ्गमगूढसर्वतरुणः कालोऽयमालोक्यते  छन्नः क्वापि दिवा युवापि
निशया क्रोडीकृतः क्रीडति ॥ ७४९६॥

7497@1   एकदन्तं त्रिनयनं ज्वालानलसमप्रभम् ।
7497@2    गणाध्यक्षं गजमुखं प्रणमामि विनायकम् ॥ ७४९७॥

7498@1   एकदन्तद्युतिसितः शंभोः सूनुः श्रियेऽस्तु वः ।
7498@2    विद्याकन्द इवोद्भिन्ननवाङ्कुरमनोहरः ॥ ७४९८॥

7499@1   एकदा न विगृह्णीयाद् बहून् राजाभिघातिनः ।
7499@2    सदर्पोऽप्युरगः कीटैर्बहुभिर्नाश्यते ध्रुवम् ॥ ७४९९॥

7500@1   एकदेशमुपाध्याय ऋत्विग् यज्ञकृदुच्यते ।
7500@2    एते मान्या यथापूर्वम् एभ्यो माता गरीयसी ॥ ७५००॥

7501@1   एकद्विकरणे हेतू महापातकपञ्चके ।
7501@2    न तृणे मन्यते कोपकामौ यः पञ्च कारयन् ॥ ७५०१॥

7502@1   एकद्वित्रिकलाक्रमेण शशिनं गृह्णन्विमुञ्चन्नयं
यच्चण्डद्युतिरातनोति भगवानद्यापि चान्द्रायणम् ।
7502@2    देवैतद् भवदीयभास्वरभुजस्तम्भप्रतापानल-  स्पर्धायै
क्रमभुक्तलाञ्छनपशोर्नैतत् पुनः सेत्स्यति ॥ ७५०२॥

7503@1   एकद्विप्रभृतिक्रमेण गणनामेषामिवास्तं यतां  कुर्वाणा समकोचयद्
दशशतान्यम्भोजसंवर्तिकाः ।
7503@2    भूयोऽपि क्रमशः प्रसारयति ताः सम्प्रत्यमूनुद्यतः  संख्यातुं
सकुतूहलेव नलिनी भानोः सहस्रं करान् ॥ ७५०३॥

7504@1   एकद्वेषु रसालशाखिषु मनागुन्मीलितं कुड्मलैः  कर्णाकर्णिकया मिथः
कथममी घूर्णन्ति विश्वेऽध्वगाः ।
7504@2    द्वित्रैः क्वापि किल श्रुताश्रुतमपि स्पष्टान्यपुष्टारुतं  विष्वङ्मूर्छति
दुःसहो विरहिणीगेहेषु हाहारवः ॥ ७५०४॥

7505@1   एकद्वैः किमभावि सूरिभिरथ द्वित्राणि मित्राणि किं  व्यापन्नानि गताश्च
किं त्रिचतुरा घोरा महाव्याधयः ।
7505@2    सप्ताष्टैरलमिष्टमेतदपि नश्चेतः क्षणान् पञ्चषान्  स्वात्मन्येव
रमस्व तेजसि गते कालेऽथवा सर्वतः ॥ ७५०५॥

7506@1   एकद्वैर्दिवसैर्भविष्यति मनाग् दोरन्तरं दन्तुरं  द्वित्रैरेव दिनैश्च
लोचनपथं रोमावली यास्यति ।
7506@2    किं चाभूदिव वासरैस्त्रिचतुरैश्चाञ्चल्यमस्या दृशोस् तज्जेतुं
जगतीमनङ्ग किमतीवायासमालंबसे ॥ ७५०६॥

7507@1   एकद्वैर्मधुबिन्दुभिर्मधुलिहः स्यादेव कुक्षिम्भरिः  कस्मिन् वा कुसुमे
भवन्ति सुलभा तेऽमी पुनः पञ्चषाः ।
7507@2    कालः कोऽपि स तादृशः परिणतो येनैकतृष्णाकुलो  यद्यत् पुष्पमुपागमत्
कृपणवत् तेनास्य मा कुञ्चितम् ॥ ७५०७॥

7508@1   एकधातुर्द्विखण्डः स्याद् यत्रोद्ग्राहस्ततः परम् ।
7508@2    तृतीयं किंचिदुच्चं स्यात् खण्डं गमकशोभनम् ॥ ७५०८॥

7509@1   एकनिभा यत्र मही  तृणतरुवल्मीकगुल्मपरिहीना ।
7509@2    तस्यां यत्र विकारो  भवति धरित्र्यां जलं तत्र ॥ ७५०९॥

7510@1   एकन्तु लोकवेदेभ्यः सारमाकृष्य कथ्यते ।
7510@2    प्राणात्ययेऽपि न त्याज्यो न्याय्यो धर्मश्लथः पथः ॥ ७५१०॥

7511@1   एकपङ्क्त्युपविष्टानां विप्राणां सहभोजने ।
7511@2    यद्येकोऽपि त्यजेदन्नं सर्वैरुच्छिष्टभोजनम् ॥ ७५११॥

7512@1   एकपत्नीसमासक्तैर्भवद्भिः संहतैर्मिथः ।
7512@2    स्थातव्यमप्रसादेन भेदमूलं हि योषितः ॥ ७५१२॥

7513@1   एकपुंसा न गन्तव्यं काकसर्पस्य कारणात् ।
7513@2    कर्कटस्य प्रसादेन ब्राह्मणो जीवितो यथा ॥ ७५१३॥

7514@1   एकपुच्छश्चतुष्पादः ककुद्मान् लम्बकम्बलः ।
7514@2    गोरपत्यं बलीवर्दो घासमत्ति सुखेन सः ॥ ७५१४॥

7515@1   एकप्रियाचरणपद्मपरीष्टिजात-  क्लेशस्य मे हृदयमुत्तरलीचकार ।
7515@2    उद्भिन्ननिर्भरमनोभवभावमुग्ध-  नानाङ्गनावदनचन्द्रमसां
दिदृक्षा ॥ ७५१५॥

7516@1   एकभवे रिपुपन्नगदुःखं  जन्मशतेषु मनोभवदुःखम् ।
7516@2    चारुधियेति विचिन्त्य महान्तः  कामरिपुं क्षणतः क्षपयन्ति ॥ ७५१६॥

7516A@1   एकभुक्तं सदारोग्यं द्विभुक्तं बलवर्द्धनम् ।
7516A@2    त्रिभुक्तेर्व्याधिपीडा स्याच्चतुर्भुक्तेर्मृतिर्ध्रुवम् ॥

7517@1   एकमपि क्षणं लब्ध्वा सम्यक्त्वं यो विमुञ्चति ।
7517@2    संसारार्णवमुत्तीर्य लभते सोऽपि निर्वृतिम् ॥ ७५१७॥

7518@1   एकमपि सतां सुकृतं  विकसति तैलं यथा जले न्यस्तम् ।
7518@2    असतामुपकारशतं  संकुचति सुशीतले घृतवत् ॥ ७५१८॥

7519@1   एकमप्यक्षरं यस्तु गुरुः शिष्यं प्रबोधयेत् ।
7519@2    पृथिव्यां नास्ति तद् द्रव्यं यद् दत्वा सोऽनृणी भवेत् ॥ ७५१९॥

7520@1   एकमप्यत्र यो बिन्दुं भक्षयेन् मधुनो नरः ।
7520@2    सोऽपि दुःखवृषाकीर्णे पतते भवसागरे ॥ ७५२०॥

7521@1   एकमस्य परमेकमुद्यमं  निस्त्रपत्वमपरस्य वस्तुनः ।
7521@2    नित्यमुष्णमहसा निरस्यते  नित्यमन्धतमसं प्रधावति ॥ ७५२१॥

7522@1   एकमात्रो लघुः प्रोक्तो द्विमात्रश्च गुरुः स्मृतः ।
7522@2    प्लुतस्त्रिमात्रको ज्ञेयो द्रुतः स्यादर्धमात्रकः ॥ ७५२२॥

7523@1   एकमाशीविषो हन्ति शस्त्रेणैकश्च वध्यते ।
7523@2    हन्ति विप्रः सराष्ट्राणि पुराण्यपि हि कोपितः ॥ ७५२३॥

7524@1   एकमुत्कण्ठया व्याप्तम् अन्यद् दयितया हृतम् ।
7524@2    चैतन्यमपरं धत्ते कियन्ति हृदयानि मे ॥ ७५२४॥

7525@1   एकमेव गुणं प्राप्य नम्रतामगमद् धनुः ।
7525@2    तवाशेषगुणा राज्ञः स्तब्धतेति सुविस्मयः ॥ ७५२५॥

7526@1   एकमेव तु शूद्रस्य प्रभुः कर्म समादिशत् ।
7526@2    एतेषामेव वर्णानां शुश्रूषामनसूयया ॥ ७५२६॥

7527@1   एकमेव दहत्यग्निर्नरं दुरुपसर्पिणम् ।
7527@2    कुलं दहति राजाग्निः सपशुद्रव्यसंचयम् ॥ ७५२७॥

7528@1   एकमेव पुरस्कृत्य दश जीवन्ति मानवाः ।
7528@2    विना तेन न शोभन्ते यथा संख्याङ्कबिन्दवः ॥ ७५२८॥

7529@1   एकमेव बलिं बद्ध्वा जगाम हरिरुन्नतिम् ।
7529@2    अस्यास्त्रिबलिबन्धेन सैव मध्यस्य नम्रता ॥ ७५२९॥

7530@1   एकमेव हि दारिद्र्यं क्लिश्नाति सकलं जगत् ।
7530@2    तमहं शाब्दिकं वन्दे यश्चकार नपुंसकम् ॥ ७५३०॥

7531@1   एकमेवाक्षि वामाक्षि रञ्जयाञ्जनलेखया ।
7531@2    जायतामैन्दवे बिम्बे खञ्जनाम्बुजसंगमः ॥ ७५३१॥

7532@1   एकमेवाद्वितीयं तद् यद् राजन् नावबुध्यसे ।
7532@2    सत्यं स्वर्गस्य सोपानं पारावारस्य नौरिव ॥ ७५३२॥

7533@1   एकया द्वे विनिश्चित्य त्रींश्चतुर्भिर्वशे कुरु ।
7533@2    पञ्च जित्वा विदित्वा षट् सप्त हित्वा सुखी भव ॥ ७५३३॥

7534@1   एकयापि कलया विशुद्धया  योऽपि कोऽपि भजते गिरीशताम् ।
7534@2    भूयसीरपि कलाः कलङ्किताः  प्राप्य कश्चिदपचीयते शनैः ॥ ७५३४॥

7535@1   एकयैव गुरोर्दृष्ट्या द्वाभ्यां वापि लभेत यत् ।
7535@2    न तत् तिसृभिरष्टाभिः सहस्रेणापि कस्यचित् ॥ ७५३५॥

7536@1   एकरद द्वैमातुर  निस्त्रिगुण चतुर्भुजोऽपि पञ्चकर ।
7536@2    जय षण्मुखनुत सप्तच्छदगन्धिमदाष्टतनुतनय ॥ ७५३६॥

7537@1   एकवर्णं यथा दुग्धं बहुवर्णासु धेनुषु ।
7537@2    तथा धर्मस्य वैचित्र्ये तत्त्वमेकं परं पुनः ॥ ७५३७॥

7538@1   एकवर्णमिदं पूर्वं विश्वमासीद् युधिष्ठिर ।
7538@2    कर्मक्रियाविभेदेन चातुर्वर्ण्यं प्रतिष्ठितम् ॥ ७५३८॥

7539@1   एकवर्णो भवेद् यस्तु लक्षणैकेन संयुतः ।
7539@2    स खड्गराजो नृपतेर्विज्ञेयः शुभकारकः ॥ ७५३९॥

7540@1   एकवापीजलं पश्य इक्षौ मधुरतां व्रजेत् ।
7540@2    निम्बे कटुकतां याति पात्रापात्राय भोजनम् ॥ ७५४०॥

7541@1   एकवापीभवं तोयं पात्रापात्रविशेषतः ।
7541@2    आम्रे मधुरतामेति निम्बे कटुकतामपि ॥ ७५४१॥

7542@1   एकविंशतिरादिष्टाः नरकाः शास्त्रपारगैः ।
7542@2    गर्भवाससमीपे ते कलां नार्हन्ति षोडशीम् ॥ ७५४२॥

7543@1   एकविंशतिवर्णाङ्घ्रिर्भवेच् श‍ृङ्गारके रसे ।
7543@2    कामदोऽभीष्टदः पुसां ताले तुरगलीलके ॥ ७५४३॥

7543@3॥। ॥। ॥। ॥। ॥। ॥। ॥ ७५४३॥

7544@1   एकविंशतिवारेण कुक्कुटस्यासृजोक्षितम् ।
7544@2    तत्क्षणाद् दाडिमीबीजं वर्धते फलति ध्रुवम् ॥ ७५४४॥

7545@1   एकविंशतिसंजप्तं जलं मन्त्रेण पाययेत् ।
7545@2    यदा वान्तिस्तदा मृत्युर्न वान्तिर्जीवति ध्रुवम् ॥ ७५४५॥

7546@1   एकविद्याप्रधानोऽपि बहुज्ञानी भवेन् नरः ।
7546@2    सुभाषितानि शिक्षेत यानि शास्त्रोद्धृतानि वै ॥ ७५४६॥

7547@1   एकवृक्षसमारूढा नानावर्णा विहंगमाः ।
7547@2    प्रातर्दश दिशो यान्ति का तत्र परिदेवना ॥ ७५४७॥

7548@1   एकवृक्षे यथा रात्रौ नानापक्षिसमागमः ।
7548@2    प्रातर्दश दिशो यान्ति तद्वद् भूतसमागमः ॥ ७५४८॥

7549@1   एकवेशाश्रयाज्जातेर्वर्णस्यापि प्रगोपनम् ।
7549@2    यथा हस्तिपदेऽन्येषां लीयन्ते चरणा अपि ॥ ७५४९॥

7550@1   एकशक्तिप्रहारेण म्रियतेऽश्वो नरोऽपि हि ।
7550@2    सहेन् महाप्रहाराणां शतं युद्धेषु वारणः ॥ ७५५०॥

7551@1   एकशीलवयोविद्याजातिव्यसनवृत्तयः ।
7551@2    साहचर्ये भवेन् मित्रम् एभिर्यदि तु सार्जवैः ॥ ७५५१॥

7552@1   एकश्चेत् पूर्वपुरुषः कुले यश्च बहुश्रुतः ।
7552@2    अपरः पापकृन्मूर्खः कुलं कस्यानुवर्तते ॥ ७५५२॥

7553@1   एकसार्थप्रयातानां सर्वेषां तत्र गामिनाम् ।
7553@2    यस्य कालः प्रयात्यग्रे तत्र का परिदेवना ॥ ७५५३॥

7554@1   एकसुकृतेन दुष्कृत-  शतानि ये नाशयन्ति ते सेव्याः ।
7554@2    न त्वेकदोषजनितो  येषां कोपः कृतशतघ्नः ॥ ७५५४॥

7555@1   एकस्तपो द्विरध्यायी त्रिभिर्गीतं चतुः पथम् ।
7555@2    सप्त पञ्च कृषीणां च सङ्ग्रामो बहुभिर्जनैः ॥ ७५५५॥

7557@1   एकस्त्रिधा हृदि सदा वससि स्म चित्रं  यो विद्विषां च विदुषां च
मृगीदृशां च ।
7557@2    तापं च संमदरसं च रतिं च तन्वन्  शौर्योष्मणा च विनयेन
च लीलया च ॥ ७५५७॥

7557A@1   एकस्त्रेधा नयसुनिपुणैर्योगिभिः सेवकैर्वा  निर्बाधं यः सपदि विदितो
भाति सर्वस्वरूपः ।
7557A@2    सोऽयं नन्दव्रजमुपगतः साकमाभीरवृन्दैर् वृन्दारण्ये विहरति
परानन्दभूतिर्मुकुन्दः ॥

7558@1   एकस्त्वं गहनेऽस्मिन्  कोकिल न कलं कदाचिदपि कुर्याः ।
7558@2    साजात्यशङ्कयामी  न त्वां निघ्नन्ति निर्दयाः काकाः ॥ ७५५८॥

7559@1   एकस्त्वं मरुभूरुहेन्द्र विततैः शाखाशतैरञ्चितः
पुष्प्यत्पुष्पफलान्वितैरमृदितैर्जीव्याः सहस्रं समाः ।
7559@2    अश्रान्तं श्रमरुग्णपान्थजनतासर्वार्थनिर्वाहणं  कस्त्वां
सात्त्विकमन्तरेण भुवनं निर्मातु धर्माशयः ॥ ७५५९॥

7560@1   एकस्त्वमावहसि जन्मनि संक्षये च  भोक्तुं स्वयं
स्वकृतकर्मफलानुबन्धम् ।
7560@2    अन्यो न जातु सुखदुःखविधौ सहायः  स्वाजीवनाय मिलितं विटपेटकं
ते ॥ ७५६०॥

7561@1   एकस्थं जीवितेशे त्वयि सकलजगत्सारमालोकयामः  श्यामे चक्षुस्तवास्मिन्
वपुषि निविशते नाल्पपुण्यस्य पुंसः ।
7561@2    कस्यान्यत्रामृतेऽस्मिन् रतिरतिविपुला दृष्टिरेवामृतं ते
दैत्यैरित्युच्यमानो मुनिभिरपि हरिः स्त्रैणरूपोऽवताद् वः ॥ ७५६१॥

7562@1   एकस्माद् वृक्षाद् यज्ञपात्राणि राजन्  स्रुक् च द्रोणी वोढनी पीडनी च ।
7562@2    एतद् राजन् ब्रुवतो मे निबोध  एकस्मात् पुरुषाज्जायतेऽसच्च सच्च ॥ ७५६२॥

7563@1   एकस्मिञ् जनिरावयोः समजनि स्वच्छे सरोवारिणि  भ्रातः काचिदिहैव
कानिचिदहान्यत्र व्यतीतानि नौ ।
7563@2    लब्धं तामरस त्वया मृगदृशां लीलावतंसास्पदं  शैवालं
विलुठामि पामरवधूपादाहते पाथसि ॥ ७५६३॥

7564@1   एकस्मिञ् शयने पराङ्गुखतया वीतोत्तरं ताम्यतोर् अन्योन्यस्य हृदि
स्थितेऽप्यनुनये संरक्षतोर्गौरवम् ।
7564@2    दम्पत्योः शनकैरपाङ्गवलनान् मिश्रीभवच्चक्षुषोर् भग्नो मानकलिः
सहासरभसव्यावृत्तकण्ठग्रहः ॥ ७५६४॥

7565@1   एकस्मिञ् शयने विपक्षरमणीनामग्रहे मुग्धया
सद्यःकोपपराङ्मुखग्लपितया चाटूनि कुर्वन्नपि ।
7565@2    आवेगादवधीरितः प्रियतमस्तूष्णीं स्थितस्तत्क्षणं  मा भूत् सुप्त
इवेत्यमन्दवलितग्रीवं पुनर्वीक्षितः ॥ ७५६५॥

7566@1   एकस्मिञ् शयने सरोरुहदृशोर्विज्ञाय निद्रां तयोर् एकां
पल्लवितावगुण्ठनपटामुत्कन्धरो दृष्टवान् ।
7566@2    अन्यस्याः सविधं समेत्य निभृतव्यालोलहस्ताङ्गुलि-
व्यापारैर्वसनाञ्चलं चपलयन् स्वापच्युतिं क्लिप्तवान् ॥ ७५६६॥

7567@1   एकस्मिन् दिवसे मया विचरता प्राप्तः कथंचिन् मणिर् मूल्यं यस्य न
विद्यते भवति चेत् पृथ्वी समस्ता ततः ।
7567@2    सोऽयं दैववशादभूदतितरां काचोपमः साम्प्रतं  किं कुर्मः
कमुपास्महे क्व स सुहृद् यस्यैतदावेद्यते ॥ ७५६७॥

7568@1   एकस्मिन्नप्यतिक्रान्ते दिने धर्मविवर्जिते ।
7568@2    दस्युभिर्मुषितस्येव हृदयं दह्यते चिरम् ॥ ७५६८॥

7569@1   एकस्मिन् नयने भृशं तपति यः काले स दाहक्रमो  येनातन्यत
यत्प्रकाशसमये नैशं पदं दुर्लभम् ।
7569@2    सव्योमावयवस्य यस्य विदिता लोके प्रकाशस्थितिः  श्रीसूर्यः क्षणसेवितोऽपि
हि महादेवः स नस्त्रायताम् ॥ ७५६९॥

7570@1   एकस्मिन्नेव जायेते कुले क्लीबमहारथौ ।
7570@2    फलाफलवती शाखे यथैकस्मिन् वनस्पतौ ॥ ७५७०॥

7571@1   एकस्मिन् मलयाचले बहुविधैः किं तैरकिंचित्करैः
काकोलूककपोतकोकिलकुलैरेकोऽपि पार्श्वस्थितः ।
7571@2    केकी कूजति चेत् तदा विघटितव्यालावलीबन्धनः  सेव्यः स्यादिह
सर्वलोकमनसामानन्दनश्चन्दनः ॥ ७५७१॥

7572@1   एकस्मिन् यत्र निधनं प्रापिते दुष्टकारिणि ।
7572@2    बहूनां भवति क्षेमं तस्य पुण्यप्रदो वधः ॥ ७५७२॥

7573@1   एकस्मिन् विजिते चित्ते विजितं सकलं जगत् ।
7573@2    अजिते तु पुनस्तस्मिन् न पुत्रोऽपि विनिर्जितः ॥ ७५७३॥

7574@1   एकस्मिन् विनिपातितेऽपि शिरसि क्रोधोपशान्तिः कुतः  किंतु स्वानुनयाय
मूर्धनिधनं दृष्टं न यत्रारिणा ।
7574@2    त्वत्तो मूर्धबहुत्वतः फलमिदं सम्यङ् मया लभ्यते  छिन्नं
छिन्नमवेक्ष्य राक्षसपते स्वं दुर्नयं ज्ञास्यसि ॥ ७५७४॥

7575@1   एकस्मै पूर्णमन्यस्मै कृशं तुल्यगुणोदये ।
7575@2    भेदाद् यदर्पितं रागद्वेषदानेन तेन किम् ॥ ७५७५॥

7576@1   एकस्य कर्म संवीक्ष्य करोत्यन्योऽपि गर्हितम् ।
7576@2    गतानुगतिको लोको न लोकः पारमार्थिकः ॥ ७५७६॥

7577@1   एकस्य जन्मनोऽर्थे  मूढाः कुर्वन्ति यानि पापानि ।
7577@2    जनयन्ति तानि दुःखं  तेषां जन्मान्तरसहस्रम् ॥ ७५७७॥

7578@1   एकस्य तस्य मन्ये  धन्यामभ्युन्नतिं जलधरस्य ।
7578@2    विश्वं सशैलकाननम्  आननमालोकते यस्य ॥ ७५७८॥

7579@1   एकस्य दुःखस्य न यावदन्तं  गच्छाम्यहं पारमिवार्णवस्य ।
7579@2    तावद् द्वितीयं समुपस्थितं मे  छिद्रेष्वनर्था बहुलीभवन्ति ॥ ७५७९॥

7580@1   एकस्य विश्वपापेन तापेऽनन्ते निमज्जतः ।
7580@2    कः श्रौतस्यात्मनो भीरो भारः स्याद् दुरितेन ते ॥ ७५८०॥

7581@1   एकस्य सृष्टिः परमेश्वरस्य  भिन्ना चतुर्धा विनियोगकाले ।
7581@2    भोगे भवानी समरेषु दुर्गा  कोपेषु काली पुरुषेषु विष्णुः ॥ ७५८१॥

7582@1   एकस्य हि प्रसादेन कृत्स्नो लोकः प्रसीदति ।
7582@2    व्याकुलेनाकुलः सर्वो भवतीति विनिश्चयः ॥ ७५८२॥

7583@1   एकस्यापि न यः शक्तो मनसः सन्निबर्हणे ।
7583@2    महीं सागरपर्यन्तां कथं नु स विजेष्यते ॥ ७५८३॥

7584@1   एकस्यापि मनोभुवस्तदबलापाङ्गैर्जगन्निर्जये  कामं
निह्नुतसर्वविस्मयरसव्यक्तिप्रकारा वयम् ।
7584@2    यस्त्वेनं सबलं च जेतुमभितस्तत्कम्पमात्रं भ्रुवोर् नारेभे सुगतस्तु
तद्गुणकथा स्तम्भाय नः केवलम् ॥ ७५८४॥

7585@1   एकस्याप्यतिथेरन्नं यः प्रदातुं न शक्तिमान् ।
7585@2    तस्यानेकपरिक्लेशे गृहे किं वसतः फलम् ॥ ७५८५॥

7586@1   एकस्यायमुदेति मूर्धनि गिरेरन्यस्य चैव क्रमाद्  अस्तं याति
कलानिधिस्तदुभयोरस्तः प्रशस्तोऽचलः ।
7586@2    को नामोदयिनं करोति न शिरोमाणिक्यमस्तं पुनर् यातं यः कुरुते भवानिव
स दुष्प्रापोऽयमुच्चैःशिराः ॥ ७५८६॥

7587@1   एकस्यार्थाय यो हन्याद् आत्मनो वा परस्य वा ।
7587@2    बहून् वै प्राणिनोऽथैकं भवेत् तस्येह पातकम् ॥ ७५८७॥

7588@1   सुखमेधन्ति बहवो यस्मिंस्तु निहते सति ।
7588@2    तस्मिन् हते नास्ति भद्रे पातकं नोपपातकम् ॥ ७५८८॥

7589@1   एकस्यास्तपनकरैः करालिताया  बिभ्राणः सपदि सितोष्णवारणत्वम् ।
7589@2    सेवायै वदनसरोजनिर्जितश्रीर् आगत्य प्रियमिव चन्द्रमाश्चकार ॥ ७५८९॥

7590@1   एकस्यैव न पर्याप्तम् अस्ति यद् ब्रह्मकोशजम् ।
7590@2    आशया वर्द्धितस्यास्ति तस्याल्पमपि पूर्तिकृत् ॥ ७५९०॥

7591@1   एकां कृत्वा तनुमनुपमां चन्द्रचूडेन सार्धं  यस्त्यक्तोऽर्धः
सततविरहक्लेशभागी भवान्या ।
7591@2    तेनाङ्गानां रचितमुचितं संविभक्तेन कर्तुं  नूनं दूनां
तनुतनुलतां निर्ममे तां विरिञ्चिः ॥ ७५९१॥

7592@1   एकाकिना तपो द्वाभ्यां पठनं गायनं त्रिभिः ।
7592@2    चतुर्भिर्गमनं क्षेत्रं पञ्चभिर्बहुभी रणः ॥ ७५९२॥

7593@1   एकाकिना न गन्तव्यं यदि कार्यशतं भवेत् ।
7593@2    एककुक्कुटमात्रेण ब्राह्मणः परिरक्षितः ॥ ७५९३॥

7594@1   एकाकिना न गन्तव्यं यदि कार्यशतान्यपि ।
7594@2    कर्कटीजन्तुमात्रेण कालसर्पो निपातितः ॥ ७५९४॥

7595@1   एकाकिनि वनवासिन्य् अराजलक्ष्मण्यनीतिशास्त्रज्ञे ।
7595@2    सत्त्वोच्छ्रिते मृगपतौ  राजेति गिरः परिणमन्ति ॥ ७५९५॥

7596@1   एकाकिनीं रहः क्षीबां लब्ध्वा दुर्लभयोषितम् ।
7596@2    अप्रौढोऽनुपभुज्यान्यदिने दूत्यार्थयेत यः ॥ ७५९६॥

7597@1   विभूतिं रभसावाप्तां यश्च संत्यज्य तत्क्षणम् ।
7597@2    नीत्या कामयतेऽन्येद्युः शोच्यस्ताभ्यां परोऽस्ति कः ॥ ७५९७॥

7598@1   एकाकिनी यदबला तरुणी तथाहम्  अस्मिन् गृहे गृहपतिश्च गतो विदेशम् ।
7598@2    किं याचसे तदिह वासमियं वराकी  श्वश्रूर्ममान्धबधिरा ननु मूढ
पान्थ ॥ ७५९८॥

7599@1   एकाकिन्या मम गृहमिदं यामिको मामकोऽन्धः  का मे नोदेत्यहह
मनसस्तस्करेणात्र भीतिः ।
7599@2    दैवेनैवं यदि न सुखितः स्याः श्रमेण प्रसुप्तः  पान्थ ब्रूमः किमिह
सदृशो नैष नैशो निवासः ॥ ७५९९॥

7600@1   एकाकी गृहसंत्यक्तः पाणिपात्रो दिगम्बरः ।
7600@2    सोऽपि संबाध्यते लोके तृष्णया पश्य कौतुकम् ॥ ७६००॥

7601@1   एकाकी चिन्तयेन् नित्यं विविक्ते हितमात्मनः ।
7601@2    एकाकी चिन्तयानो हि परं श्रेयोऽधिगच्छति ॥ ७६०१॥

7602@1   एकाकी निःस्पृहः शान्तः पाणिपात्रो दिगम्बरः ।
7602@2    कदा शंभो भविष्यामि कर्मनिर्मूलनक्षमः ॥ ७६०२॥

7603@1   एकाक्षरप्रदातारं यो गुरुं नैव मन्यते ।
7603@2    श्वानयोनिशतं गत्वा चाण्डालेष्वभिजायते ॥ ७६०३॥

7604@1   एका गङ्गा प्रयागे मलयपरिसरे चन्दनं मौक्तिकाली  कान्ताकण्ठे
हिमांशुर्वियति सरसि श्वेतमब्जं तथास्याः ।
7604@2    कालिन्दी कालसर्पा मरकततरलो लाञ्छनं भृङ्गमालेत्य् एवं ते यत्र
कीर्तिः परिणमति युता यत्र शत्रोरकीर्त्या ॥ ७६०४॥

7605@1   एकाग्निकर्म हवनं त्रेतायां यच्च हूयते ।
7605@2    अन्तर्वेद्यां च यद् दानम् इष्टं तदभिधीयते ॥ ७६०५॥

7606@1   एकाग्रः स्यादविवृतो नित्यं विवरदर्शकः ।
7606@2    राजन् राज्यं सपत्नेषु नित्योद्विग्नः समाचरेत् ॥ ७६०६॥

7607@1   एकाग्रताथ संकल्पः स्नायुवद् वर्द्धनक्षमौ ।
7607@2    नित्याभ्यासप्रयोगाभ्याम् अधिकाधिकमृध्यतः ॥ ७६०७॥

7608@1   एकाङ्घ्रिं विनिधाय कान्तचरणे तज्जानुदेशे परं  लीलोदञ्चितमध्यमा
करयुगेणावर्ज्य तत्कन्धराम् ।
7608@2    वक्षस्तस्य घनोन्नतस्तनभरेणापीड्य गाढं रसाद्  आस्यं धन्यतमस्य
पूर्णपुलका चन्द्रानना चुम्बति ॥ ७६०८॥

7609@1   एकातपत्रं जगतः प्रभुत्वं  नवं वयः कान्तमिदं वपुश्च ।
7609@2    अल्पस्य हेतोर्बहु हातुमिच्छन्  विचारमूढः प्रतिभासि मे त्वम् ॥ ७६०९॥

7610@1   एकादशरुद्राणाम्  एका गौरीत्यनौचितीं मत्वा ।
7610@2    राघव नृप तव यशसा  दशापि गौरीकृता हरितः ॥ ७६१०॥

7611@1   एकादशस्थे गोविन्दे सर्वेऽप्येकादशे स्थिताः ।
7611@2    किं कुर्वन्ति ग्रहाः सर्वे शनिरङ्गारको रविः ॥ ७६११॥

7612@1   एकादशाक्षरात् पादाद् एकैकाक्षरवर्धितैः ।
7612@2    खण्डैर्ध्रुवाः षोडश स्युः षड्विंशत्यक्षरावधि ॥ ७६१२॥

7613@1   एकानपाङ्गैरपरांस्तरङ्गैर् भ्रुवोर्विलासैरितरं च हासैः ।
7613@2    विमोहयन्त्यन्यमहो रहोभिः  को वा कलां वेद कलावतीनाम् ॥ ७६१३॥

7614@1   एकान्तमन्दिरगतं मदनोपमेयं  तल्पोपविष्टमतुलं रतिरूपरम्या ।
7614@2    बाला चकोरनयना नयनातिथिं तं  कृत्वा नमद्वदनपङ्कजमाननाम
॥ ७६१४॥

7615@1   एकान्तशान्तमेकं  मन्यन्ते मानवा निवासाख्यम् ।
7615@2    उग्रस्य च शीतस्य च  नाशकरं कार्ययुग्मस्य ॥ ७६१५॥

7616@1   एकान्तशीलस्य दृढव्रतस्य  सर्वेन्द्रियप्रीतिनिवर्तकस्य ।
7616@2    अध्यात्मयोगे गतमानसस्य  मोक्षो ध्रुवं नित्यमहिंसकस्य ॥ ७६१६॥

7617@1   एकान्तसुन्दरविधानजडः क्व वेधाः  सर्वाङ्गकान्तिचतुरं क्व च
रूपमस्याः ।
7617@2    मन्ये महेश्वरभयान्मकरध्वजेन  प्राणार्थिना युवतिरूपमिदं गृहीतम्
॥ ७६१७॥

7618@1   एकान्तेन हि सर्वेषां न शक्यं तात रोचितुम् ।
7618@2    मित्रामित्रमथो मध्यं सर्वभूतेषु भारत ॥ ७६१८॥

7619@1   एकान्ते वनतो गृहं शशिमुखोऽप्यन्यादृशो दृश्यते  क्षिप्रं
साधय यातु पुत्रि सुदिने भुक्त्वान्यमावासकम् ।
7619@2    श्वश्र्वा संभ्रमिता किलेति बहुशः सम्प्रेरयन्त्या वधूः  पान्थं वीक्ष्य
बभञ्ज सस्मितमुखी सैवार्धसिद्धौदनम् ॥ ७६१९॥

7620@1   एकान्ते विजने देशे पवित्रे निरुपद्रवे ।
7620@2    कम्बलाजिनवस्त्राणाम् उपर्यासनमभ्यसेत् ॥ ७६२०॥

7621@1   एकान्ते विजने रम्ये पवित्रे निरुपद्रवे ।
7621@2    सुखासने समाधिः स्याद् वस्त्राजिनकुशोत्तरे ॥ ७६२१॥

7622@1   एकान्ते सुखमास्यता परतरे चेतः समाधीयतां  प्राणात्मा सुसमीक्ष्यतां
जगदिदं तद्व्यापितं दृश्यताम् ।
7622@2    प्राक्कर्म प्रविलोप्यतां चितिबलान् नाप्युत्तरे श्लिष्यतां  प्रारब्धं
त्विह भुज्यतामथ परब्रह्मात्मनास्थीयताम् ॥ ७६२२॥

7623@1   एकापवर्गसमये जगतोऽपवर्गः  सर्वापवर्गसमये पुनरस्तशङ्कः ।
7623@2    ईदृग्विधं कमपि पक्षमिहावलम्ब्य  स्थातुं सुखं क्षममनेन पथा
प्रवृत्तैः ॥ ७६२३॥

7624@1   एकापि पञ्चशान्ता  तारा वाञ्छाप्तये शुभासीना ।
7624@2    लाभ उभाभ्यामधिकस् तिस्रो राज्याय यात्रायाम् ॥ ७६२४॥

7625@1   एका प्रसूयते माता द्वितीया वाक् प्रसूयते ।
7625@2    वाग्जातमधिकं प्रोचुः सोदर्यादपि बान्धवात् ॥ ७६२५॥

7626@1   एका भार्या त्रयः पुत्रा द्वौ हलौ दश धेनवः ।
7626@2    कल्पकालावसानेऽपि न ते यास्यन्ति विक्रियाम् ॥ ७६२६॥

7627@1   एका भार्या त्रयः पुत्रा द्वौ हलौ दश धेनवः ।
7627@2    ग्रामेवासः पुरासत्रैः स्वर्गादपि मनोहरः ॥ ७६२७॥

7628@1   एका भार्या प्रकृतिमुखरा चञ्चला च द्वितीया  पुत्रस्त्वेको भुवनविजयी
मन्मथो दुर्निवारः ।
7628@2    शेषः शय्या शयनमुदधौ वाहनं पन्नगारिः  स्मारं स्मारं
स्वगृहचरितं दारुभूतो मुरारिः ॥ ७६२८॥

7629@1   एकाभूत् कुसुमायुधेषुधिरिव प्रव्यक्तपुङ्खावली  जेतुर्मङ्गलपालिकेव
पुलकैरन्या कपोलस्थली ।
7629@2    लोलाक्षीं क्षणमात्रभाविविरहक्लेशासहां पश्यतो  द्रागाकर्णयतश्च
वीर भवतः प्रौढाहवाडम्बरम् ॥ ७६२९॥

7630@1   एका भूरुभयोरैक्यम् उभयोर्दलकाण्डयोः ।
7630@2    शालिश्यामाकयोर्भेदः फलेन परिचीयते ॥ ७६३०॥

7631@1   एकामधीत्य विद्यां  बिभेति बहुविद्यपरिषदं प्राप्तः ।
7631@2    क्वासन्नशस्त्रनिकरः  कुत्रैकशरः पुनः पुरुषः ॥ ७६३१॥

7632@1   एकामिषप्रभवमेव सहोदराणाम्  उज्जृम्भते जगति वैरमिति प्रसिद्धम् ।
7632@2    पृथ्वीनिमित्तमभवत् कुरुपाण्डवानां  तीव्रस्तथा हि भुवनक्षयकृद्
विरोधः ॥ ७६३२॥

7633@1   एकामिषाभिलाषो हि बीजं वैरमहातरोः ।
7633@2    तिलोत्तमाभिलाषो हि यथा सुन्दोपसुन्दयोः ॥ ७६३३॥

7634@1   एकाम्भोधीकृतायां भुवि जगदखिलं निर्जनीकृत्य खेलन्  देवः
कालीसहायः प्रसभविहरणोन्मुक्तलीलाट्टहासः ।
7634@2    सद्यो दंष्ट्रांशुभिन्ने तमसि निजवपुर्बिम्बमालोक्य कस्त्वं  कस्त्वं
ब्रूहीति कोपादभिदधदभयं भैरवश्चेष्टतां वः ॥ ७६३४॥

7635@1   एकारिमित्रयोश्चेत्  परस्परं भूपयोर्भेदः ।
7635@2    तदुपरि परिणतनीतिः  सुखमभियोगं करोतु गतभीतिः ॥ ७६३५॥

7636@1   एकारौकारयुक्ता हरिहरिजहराः पञ्च बाणाः स्मरस्य  ख्याता लक्ष्याण्यमीषां
हृदयकुचदृशो मूर्ध्नि गुह्ये क्रमेण ।
7636@2    मर्मस्वेतेषु भूयो निजनयनधनुःप्रेरितैस्तैः पतद्भिः  स्यन्दन्ते
सुन्दरीणां ज्वलदनलनिभैर्बिन्दवः कामवाराम् ॥ ७६३६॥

7637@1   एकार्थां सम्यगुद्दिश्य यात्रां यत्र हि गच्छतः ।
7637@2    य संहतप्रयाणस्तु सन्धिः संयोग उच्यते ॥ ७६३७॥

7638@1   एकार्थाभिनिवेशित्वम् अरिलक्षणमुच्यते ।
7638@2    दारुणस्तु स्मृतः शत्रुर्विजिगीषुगुणान्वितः ॥ ७६३८॥

7639@1   एकावलीकलितमौक्तिककैतवेन  कस्याश्चिदुन्नतपयोधरयुग्मसेवाम् ।
7639@2    चक्रुर्मनांसि यमिनामतिनिर्मलानि  कंदर्पमुक्तशरपातकृतान्तराणि
॥ ७६३९॥

7640@1   एकावस्थितिरस्तु वः पुरमुरप्रद्वेषिणोर्देवयोः
प्रालेयाञ्जनशैलश‍ृङ्गसुभगच्छायाङ्गयोः श्रेयसे ।
7640@2    तार्क्ष्यत्रासविहस्तपन्नगफटा यस्यां जटापालयो
बालेन्दुद्युतिकोशसुप्तजलजो यस्यां च नाभीह्रदः ॥ ७६४०॥

7641@1   एका वा दुग्धिका तुम्बी शङ्खपुष्पी जटा धृता ।
7641@2    कण्ठदन्तोद्भवा भूतवेदनाहरणक्षमा ॥ ७६४१॥

7642@1   एकासनस्था जलवायुभक्षा  मुमुक्षवस्त्यक्तपरिग्रहाश्च ।
7642@2    पृच्छन्ति तेऽप्यम्बरचारिचारं  दैवज्ञमन्ये किमुतार्थचित्ताः
॥ ७६४२॥

7643@1   एकाहं जपहीनस्तु सन्ध्याहीनो दिनत्रयम् ।
7643@2    द्वादशाहमनग्निस्तु शूद्र एव न संशयः ॥ ७६४३॥

7644@1   एकाहनिष्पन्नमहाप्रबन्धः  श्रीसिद्धराजप्रतिपन्नबन्धुः ।
7644@2    श्रीपालनामा कविचक्रवर्त्ती  प्रशस्तिमेतामकरोत् प्रशस्ताम् ॥ ७६४४॥

7645@1   एकाहमपि कौन्तेय भूयिष्ठमुदकं कुरु ।
7645@2    कुलं तारयते तात सप्त सप्त च सप्त च ॥ ७६४५॥

7646@1   एकाहारेण संतुष्टः षट्कर्मनिरतः सदा ।
7646@2    ऋतुकालाभिगामी च स विप्रो द्विज उच्यते ॥ ७६४६॥

7647@1   एकिकेव निजवृन्दमध्यगाप्य् उच्चुकूज सभयं सितच्छदी ।
7647@2    दन्तमूलमसकृच्च संशयाद्  आममर्श करिणः करेणुका ॥ ७६४७॥

7648@1   एकीकृतस्त्वचि निषिक्त इवावपीड्य  निर्भुग्नपीनकुचकुड्मलयानया मे ।
7648@2    कर्पूरहारहरिचन्दनचन्द्रकान्त-  निष्यन्दशैवलमृणालहिमादिवर्गः
॥ ७६४८॥

7649@1   एकीकृत्य किमोषधीपतिरसैराकाशभाण्डोदरे
फुल्लत्पङ्कजिनीजनाम्बुजमुखध्मातैः समन्तान् मुहुः ।
7649@2    काष्ठोत्थारुणदीप्तिवह्निपटलैराताप्य सम्यग् भृशं  तारापारदमारणं
वितनुते वैद्योऽनवद्यो रविः ॥ ७६४९॥

7650@1   एकीभावं गतयोर् जलपयसोर्मित्रचेतसोश्चैव ।
7650@2    व्यतिरेककृतौ शक्तिर् हंसानां दुर्जनानां च ॥ ७६५०॥

7651@1   एकीभूय स्फुटमिव किमप्याचरद्भिः प्रलीनैर् एभिर्भूतैः स्मर कति
कृताः स्वान्त ते विप्रलम्भाः ।
7651@2    तस्मादेषां त्यज परिचयं चिन्तय स्वव्यवस्थाम्  आभाषस्ते किमु न
विदितः खण्डितः पण्डितः स्यात् ॥ ७६५१॥

7652@1   एके कुटीरकोणेऽपि न लक्ष्यन्ते स्थिताः क्वचित् ।
7652@2    अन्येषां विभवस्यैतद् ब्रह्माण्डमपि संकटम् ॥ ७६५२॥

7653@1   एके केचित् यतिकरगताः पात्रसंज्ञां लभन्ते  गायन्त्यन्ये सरसमधुरं
वीणया सम्प्रयुक्ताः ।
7653@2    एके तेषां सहगतिवशाद् दुस्तरं तारयन्ति  केचित् तेषां ज्वलितहृदया
रक्तमेवापिबन्ति ॥ ७६५३॥

7654@1   एके तुम्बा व्रतिकरगताः पात्रतामानयन्ति  गायन्त्यन्ये सरसमधुरं
शुद्धवंशे विलग्नाः ।
7654@2    एके तावद् ग्रथितसगुणा दुस्तरं तारयन्ति  तेषां मध्ये ज्वलितहृदया
रक्तमेके पिबन्ति ॥ ७६५४॥

7655@1   एकेऽद्य प्रातरपरे पश्चादन्ये पुनः परे ।
7655@2    सर्वे निःसीम्नि संसारे यान्ति कः केन शोच्यते ॥ ७६५५॥

7656@1   एकेन केनचिदनर्घमणिप्रभेण  काव्यं चमत्कृतिपदेन विना सुवर्णम् ।
7656@2    निर्दोषलेशमपि रोहति कस्य चित्ते  लावण्यहीनमिव यौवनमङ्गनानाम्
॥ ७६५६॥

7657@1   एकेन केनापि गुणेन नीचोऽप्य् उच्चैः प्रतिष्ठां लभते जगत्सु ।
7657@2    दृष्टान्तमग्रे मृदुताप्रसिद्धो  दोषाकरोऽप्युच्चपदं प्रपन्नः ॥ ७६५७॥

7658@1   एकेन चुलुकेनाब्धिर्निपीतः कुम्भयोनिना ।
7658@2    तस्योदयेऽतः कालुष्यं त्यजन्त्यापो भयादिव ॥ ७६५८॥

7659@1   एकेन चूर्णकुन्तलम्  अपरेण करेण चिबुकमुन्नमयन् ।
7659@2    पश्यामि बाष्पधौत-  श्रुति नगरद्वारि तद्वदनम् ॥ ७६५९॥

7660@1   एकेन चेत् परिहृतोऽसि महेश्वरेण  किं खेदमावहसि केतक निर्गुणोऽसौ ।
7660@2    अन्ये न किं जगति सन्ति परं गुणज्ञा  ये त्वां वहन्ति शिरसा
नरदेवदेवाः ॥ ७६६०॥

7661@1   एकेन तिष्ठताधस्ताद् अन्येनोपरि तिष्ठता ।
7661@2    दातृयाचकयोर्भेदः कराभ्यामेव सूचितः ॥ ७६६१॥

7662@1   एकेन प्रियसाक्षिणा जितवती वीणां वचोभिर्निजैर् गत्या मन्दिर एव
विश्वगमनं हंसं जिगायाचिरात् ।
7662@2    वक्त्रेणाद्वयमोदिनेन्दुमजयत् सर्वप्रमोदप्रदं  दृष्ट्या लक्ष्यपदाग्रयेव
दलयत्यम्भोरुहाणां मदम् ॥ ७६६२॥

7663@1   एकेन राजहंसेन या शोभा सरसोऽभवत् ।
7663@2    न सा बकसहस्रेण परितस्तीरवासिना ॥ ७६६३॥

7664@1   एकेन रोमनालेन जातं पङ्केरुहद्वयम् ।
7664@2    ज्ञात्वाधो धनमस्यास्ति खनन्ति निशि रागिणः ॥ ७६६४॥

7665@1   एकेन शुष्कवृक्षेण दह्यमानेन वह्निना ।
7665@2    दह्यते तद्वनं सर्वं कुपुत्रेण कुलं यथा ॥ ७६६५॥

7666@1   एकेन संधिः कलहोऽपरेण  कार्योऽभितो वा प्रसमीक्ष्य वृद्धिम् ।
7666@2    एवं प्रयुञ्जीत जिगीषुरेता  नीतीर्विजानन्नहितात्मसारम् ॥ ७६६६॥

7667@1   एकेन स्मितपाटलाधररुचो जल्पन्त्यनल्पाक्षरं  वीक्षन्तेऽन्यमितः
स्फुटत्कुमुदिनीफुल्लोल्लसल्लोचनाः ।
7667@2    दूरोदारचरित्रचित्रविभवं ध्यायन्ति चान्यं धिया  केनेत्थं
परमार्थतोऽर्थवदिव प्रेमास्ति वामभ्रुवाम् ॥ ७६६७॥

7668@1   एकेनांशेन धर्मार्थः कर्तव्यो भूतिमिच्छता ।
7668@2    एकेनांशेन कामार्थ एकमंशं विवर्धयेत् ॥ ७६६८॥

7669@1   एकेनाक्ष्णा परिततरुषा वीक्षते व्योमसंस्थं  भानोर्बिम्बं
सजललुलितेनापरेणात्मकान्तम् ।
7669@2    अह्नश्छेदे दयितविरहा शङ्किनी चक्रवाकी  द्वौ संकीर्णौ रचयति
रसौ नर्तकीव प्रगल्भा ॥ ७६६९॥

7670@1   एकेनापाति लत्ता पतिवपुषि परेणापि पीतः पिता ते  भ्रातान्येनापि
शप्तस्त्रिभुवनतलतोऽन्येन निर्वासितासि ।
7670@2    सद्यः श्रीवीरभूपस्तृणमिव मनुते त्वां सरोजालये यन्
मातस्तज्जातिमात्रप्रणयिनि मयि तन्मा स्म कोपं विदध्याः ॥ ७६७०॥

7671@1   एकेनापाति लत्ता पतिवपुषि परेणापि पीतोऽस्ति तातो  भ्राता शप्तः परेण
त्रिभुवनतलतोऽन्येन निष्कासितासि ।
7671@2    छन्नं गेहं परेणाऽकलि च तदपरेणास्ति सापत्न्यशीला  तस्मान्नित्यं
द्विजेभ्यो मधुरिपुमहिले त्वं वियुक्तासि मन्ये ॥ ७६७१॥

7672@1   एकेनापि गुणवता  जातिविशुद्धेन चारुकृत्येन ।
7672@2    स्वकुलमलंकृतमखिलं  मुकुटं मुक्ताफलेनेव ॥ ७६७२॥

7673@1   एकेनापि गुणवता विद्यायुक्तेन साधुना ।
7673@2    कुलं पुरुषसिंहेन चन्द्रेणेव प्रकाश्यते ॥ ७६७३॥

7674@1   एकेनापि गुणेनर्द्धो लभते स्पृहणीयताम् ।
7674@2    काकल्यैव पिको लोकैर्मोद्यते मलिनोऽप्यसौ ॥ ७६७४॥

7675@1   एकेनापि गुणेनाहो स्पृहणीयो नरो भवेत् ।
7675@2    कलाभृत्त्येन रुचिरश्चन्द्रो दोषाकरोऽपि सन् ॥ ७६७५॥

7676@1   एकेनापि पयोधिना जलमुचस्ते पूरिताः कोटिशो  जातो नास्य
कुशाग्रलीनतुहिनश्लक्ष्णोऽपि तोयव्ययः ।
7676@2    आहो शुष्यति दैवदृष्टिवलनादम्भोभिरम्भोमुचः  संभूयापि विधातुमस्य
रजसि स्तैमित्यमप्यक्षमाः ॥ ७६७६॥

7677@1   एकेनापि विनीतेन सुतेनोद्ध्रियते कुलम् ।
7677@2    गङ्गावतारणापारप्रथं पश्य भगीरथम् ॥ ७६७७॥

7678@1   एकेनापि सुधीरेण सोत्साहेन रणं प्रति ।
7678@2    सोत्साहं जायते सैन्यं भग्ने भङ्गमवाप्नुयात् ॥ ७६७८॥

7679@1   अत एव हि वाञ्छन्ति भूपा योधान् महाबलान् ।
7679@2    शूरान् धीरान् कृतोत्साहान् वर्जयन्ति च कातरान् ॥ ७६७९॥

7680@1   एकेनापि सुपुत्रेण जायमानेन सत्कुलम् ।
7680@2    शशिना चैव गगनं सर्वदैवोज्ज्वलीकृतम् ॥ ७६८०॥

7681@1   एकेनापि सुपुत्रेण विद्यायुक्तेन साधुना ।
7681@2    आह्लादितं कुलं सर्वं यथा चन्द्रेण शर्वरी ॥ ७६८१॥

7682@1   एकेनापि सुपुत्रेण विद्यायुक्तेन साधुना ।
7682@2    कुलमुज्ज्वलतां याति चन्द्रेण गगनं यथा ॥ ७६८२॥

7683@1   एकेनापि सुपुत्रेण सिंही स्वपिति निर्भयम् ।
7683@2    सहैव दशभिः पुत्रैर्भारं वहति गर्दभी ॥ ७६८३॥

7684@1   एकेनापि सुवृक्षेण पुष्पितेन सुगन्धिना ।
7684@2    वासितं तद्वनं सर्वं सुपुत्रेण कुलं यथा ॥ ७६८४॥

7685@1   एकेनापि हि शूरेण पादाक्रान्तं महीतलम् ।
7685@2    क्रियते भास्करेणेव स्फारस्फुरिततेजसा ॥ ७६८५॥

7686@1   एकेनैव चिराय कृष्ण भवता गोवर्धनोऽयं धृतः  श्रान्तोऽसि
क्षणमास्स्व सांप्रतममी सर्वे वयं दध्महे ।
7686@2    इत्युल्लासितदोष्णि गोपनिवहे किंचिद् भुजाकुण्चन-
न्यञ्चच्छैलभरार्दिते विरमति स्मेरो हरिः पातु वः ॥ ७६८६॥

7687@1   एकेनैव हि कश्चिद्  गुणेन जगति प्रसिद्धिमुपयाति ।
7687@2    एकेन करेण गजः  करी न सूर्यः सहस्रेण ॥ ७६८७॥

7688@1   एकेनोद्धृत्य खङ्गं हृदि पतितमिषुं पाणिनैकेन भञ्जन्
भ्रूभेदालंकृतास्यः सरभसनयनः स्पष्टदष्टाधरोष्ठः ।
7688@2    भीतैः क्रव्यादवृन्दैरनुपहततनुः कुञ्जरेन्द्रोपधानः  शेते
योधप्रधानो यदि मरणमिदं लभ्यते किं जयेन ॥ ७६८८॥

7689@1   एकेयं रसना न शब्दमभजद् भेजेऽनुवारं परा  नेत्रं
किंचिदनूरुसङ्गमभवज्जातोरुसङ्गं परम् ।
7689@2    रागः कश्चन निर्जगाम हृदयात् तस्थौ तथैवापरो  बाह्ये सत्पुलकोऽन्तरे
विपुलको जातोऽङ्कभूसंभ्रमः ॥ ७६८९॥

7690@1   एके वारिनिधौ प्रवेशमपरे लोकान्तरालोकनं  केचित् पावकयोगितां
निजगदुः क्षीणेऽह्नि चण्डार्चिषः ।
7690@2    मिथ्या चैतदसाक्षिकं प्रियसखि प्रत्यक्षतीव्रातपं  मन्येऽहं
पुनरध्वनीनरमणीचेतोऽधिशेते रविः ॥ ७६९०॥

7691@1   एकेषां वाचि शुकवद् अन्येषां हृदि मूकवत् ।
7691@2    हृदि वाचि तथान्येषां वल्गु वल्गन्ति सूक्तयः ॥ ७६९१॥

7692@1   एके सत्पुरुषाः परार्थघटकाः स्वार्थं परित्यज्य ये  सामान्यास्तु
परार्थमुद्यमभृतः स्वार्थाविरोधेन ये ।
7692@2    तेऽमी मानुषराक्षसाः परहितं स्वार्थाय निघ्नन्ति ये  ये तु घ्नन्ति
निरर्थकं परहितं ते के न जामीमहे ॥ ७६९२॥

7693@1   एकैकमक्षविषयं भजताममीषां  सम्पद्यते यदि कृतान्तगृहातिथित्वम्
।
7693@2    पञ्चाक्षगोचररतस्य किमस्ति वाच्यम्  अक्षार्थमित्यमलधीरधियस्त्यजन्ति
॥ ७६९३॥

7694@1   एकैकशोऽपि निघ्नन्ति विषया विषसंनिभाः ।
7694@2    क्षेमी तु स कथं नु स्याद् यः समं पञ्च सेवते ॥ ७६९४॥

7695@1   एकैकशो युवजनं  विलङ्घमानाक्षनिकरमिव तरला ।
7695@2    विश्राम्यति सुभग त्वाम्  अङ्गुलिरासाद्य मेरुमिव ॥ ७६९५॥

7696@1   एकैकशो विनिघ्नन्ति विषया विषसंनिभाः ।
7696@2    किं पुनः पञ्च मिलिताः न कथं नाशयन्ति हि ॥ ७६९६॥

7697@1   एकैकस्य यदादाय पुष्पस्य मधु संचितम् ।
7697@2    किंचिन् मधुकरीवर्गैस्तदप्यश्नन्ति निर्घृणाः ॥ ७६९७॥

7698@1   एकैकस्य शरस्यैव चतुष्पक्षाणि योजयेत् ।
7698@2    षडङ्गुलप्रमाणेन पक्षच्छेदं च कारयेत् ॥ ७६९८॥

7699@1   एकैकस्योपकारस्य प्राणान् दास्यामि ते कपे ।
7699@2    प्रत्यहं क्रियमाणस्य शेषस्य ऋणिनो वयम् ॥ ७६९९॥

7700@1   एकैकातिशयालवः परगुणज्ञानैकवैज्ञानिकाः  सन्त्येते धनिकाः कलासु
सकलास्वाचार्यचर्याचणाः ।
7700@2    अप्येते सुमनोगिरां निशमनाद् बिभ्यत्यहो श्लाघया  धूते मूर्धनि कुण्डले
कषणतः क्षीणे भवेतामिति ॥ ७७००॥

7701@1   एकैकोऽसंख्यजीवानां घाततो मधुनः कणः ।
7701@2    निष्पद्यते यतस्तेन मध्वश्नाति कथं बुधः ॥ ७७०१॥

7702@1   एकैव कविता पुंसां ग्रामायाश्वाय हस्तिने ।
7702@2    अन्ततोऽन्नाय वस्त्राय ताम्बूलाय च कल्पते ॥ ७७०२॥

7703@1   एकैव काचिन् महतामवस्था  सूक्ष्माणि वस्त्राण्यथवा च कन्था ।
7703@2    कराग्रलग्नाभिनवा च बाला  गङ्गातरङ्गेष्वथवाक्षमाला ॥ ७७०३॥

7704@1   एकैव दण्डनीतिस्तु विद्येत्यौशनसाः स्थिताः ।
7704@2    तस्यां हि सर्वविद्यानाम् आरम्भाः सम्प्रतिष्ठिताः ॥ ७७०४॥

7705@1   एकैव संगमे बाला वियोगे तन्मयं जगत् ।
7705@2    कृतोपकार एवायं वियोगः केन निन्द्यते ॥ ७७०५॥

7706@1   एकैव सामृतमयी सुतरामनर्घ्या  काप्यस्त्यसौ हिमकरस्य कला ययैव ।
7706@2    आरोपितो गुणविदा परमेश्वरेण  चूडामणौ न गणितोऽस्य कलङ्कदोषः
॥ ७७०६॥

7707@1   एकैव सार्थका चिन्ता धर्मस्यार्थे विचिन्त्यते ।
7707@2    द्वितीया सार्थका चिन्ता योगिनां धर्मनन्दिनी ॥ ७७०७॥

7708@1   एकैश्वर्ये स्थितोऽपि प्रणतबहुफले यः स्वयं कृत्तिवासाः
कान्तासंमिश्रदेहोऽप्यविषयमनसां यः परस्ताद् यतीनाम् ।
7708@2    अष्टाभिर्यस्य कृत्स्नं जगदपि तनुभिर्बिभ्रतो नाभिमानः  सन्मार्गालोकनाय
व्यपनयतु स वस्तामसीं वृत्तिमीशः ॥ ७७०८॥

7709@1   एको गिरिशः स्वामी  गणता तुल्यैव वल्लभत्वं च ।
7709@2    किं कुर्मः कर्मगतौ  शुष्यति भृङ्गी विनायकः पीनः ॥ ७७०९॥

7710@1   एको गोत्रे पुमान् प्रोक्तः प्राक्तनैः स्वकुटुम्बभृत् ।
7710@2    एकोऽप्यनेकः पुरुषः परेषां भरणक्षमः ॥ ७७१०॥

7711@1   एको जयति सद्वृत्तः किं पुनर्द्वौ सुसंहतौ ।
7711@2    किं चित्रं यदि तन्वङ्ग्याः स्तनाभ्यां निर्जितं जगत् ॥ ७७११॥

7712@1   एको जीवो बहवो देहा  एकं तत्त्वं बहवो मोहाः ।
7712@2    एका विद्या बहुपाषण्डा  विबुधैः क्रियते किमिति वितण्डा ॥ ७७१२॥

7713@1   एकोदरसमुद्भूता एकनक्षत्रजातकाः ।
7713@2    न भवन्ति समाः शीले यथा बदरकण्टकाः ॥ ७७१३॥

7714@1   एकोदराः पृथग्ग्रीवा अन्यान्यफलभक्षिणः ।
7714@2    असंहता विनश्यन्ति भारुण्डा इव पक्षिणः ॥ ७७१४॥

7715@1   एको दाशरथिः कामं यातुधानाः सहस्रशः ।
7715@2    ते तु यावन्त एवाजौ तावांश्च ददृशे स तैः ॥ ७७१५॥

7716@1   एको देवः केशवो वा शिवो वा  एकं मित्रं भूपतिर्वा यतिर्वा ।
7716@2    एको वासः पत्तने वा वने वा  एका भार्या सुन्दरी वा दरी वा ॥ ७७१६॥

7717@1   एको धर्मः परं श्रेयः क्षमैका शान्तिरुत्तमा ।
7717@2    विद्यैका परमा दृष्टिरहिंसैका सुखावहा ॥ ७७१७॥

7718@1   एको न रोपितो यावद् उत्पन्नोऽयं व्रणोऽपरः ।
7718@2    सत्यः प्रवादो यच्छिद्रेष्वनर्था यान्ति भूरिताम् ॥ ७७१८॥

7719@1   एकोना विंशतिः स्त्रीणां स्नानार्थं सरयूं गता ।
7719@2    विंशतिः पुनरायाता एको व्याघ्रेण भक्षितः ॥ ७७१९॥

7720@1   एकोना विंशतिर्नार्यः क्रीडां कर्तुं वने गताः ।
7720@2    विंशतिर्गृहमायाताः शेषो व्याघ्रेण भक्षितः ॥ ७७२०॥

7721@1   एको नेता क्षत्रियो वा द्विजो वा  चैका विद्यान्वीक्षिकी वा त्रयी वा ।
7721@2    एका भार्या वंशजा वा प्रिया वाप्य् एकं मित्रं भूपतिर्वा यतिर्वा ॥ ७७२१॥

7722@1   एकोऽन्ते द्विसमस्त्रिलोचन इति ख्यातश्चतुर्भिः स्तुतो  वेदैः पञ्चमुखः
षडाननपिता सप्तर्षिभिर्वन्दितः ।
7722@2    अष्टाङ्गो नवतुल्य आमरगणे वासो दशाशा दधत्  स्वश्चैकादश
सोऽवतान्न विजितो यो द्वादशात्मांशुभिः ॥ ७७२२॥

7723@1   एकोऽपि कृष्णस्य कृतः प्रणामो  दशाश्वमेधावभृथेन तुल्यः ।
7723@2    दशाश्वमेधी पुनरेति जन्म  कृष्णप्रणामी न पुनर्भवाय ॥ ७७२३॥

7724@1   एकोऽपि कोऽपि सेव्यो यः क्षीणं क्षीणं पुनर्नवम् ।
7724@2    अनुद्विग्नं करोत्येव सूर्यश्चन्द्रमसं यथा ॥ ७७२४॥

7725@1   एकोऽपि गुणवान् पुत्रो निर्गुणेन शतेन किम् ।
7725@2    एकश्चन्द्रस्तमो हन्ति न च ताराः सहस्रशः ॥ ७७२५॥

7726@1   एकोऽपि गुणवान् पुत्रो निर्गुणैः किं शतैरपि ।
7726@2    एकश्चन्द्रो जगन्नेत्रं नक्षत्रैः किं प्रयोजनम् ॥ ७७२६॥

7727@1   एकोऽपि गुणवान् पुत्रो मा निर्गुणशतं भवेत् ।
7727@2    एकश्चन्द्रस्तमो हन्ति न च ताराः सहस्रशः ॥ ७७२७॥

7728@1   एकोऽपि जीयते हन्त कालिदासो न केनचित् ।
7728@2    श‍ृङ्गारे ललितोद्गारे कालिदासत्रयी किमु ॥ ७७२८॥

7729@1   एकोऽपि त्रय इव भाति कन्दुकोऽयं  कान्तायाः करतलरागरक्तरक्तः ।
7729@2    भूमौ तच्चरणनखांशुगौरगौरः  स्वःस्थः सन् नयनमरीचिनीलनीलः
॥ ७७२९॥

7730@1   एकोऽपि यः सकलकार्यविधौ समर्थः  सत्त्वाधिको भवतु किं बहुभिः
प्रसूतैः ।
7730@2    चन्द्रः प्रकाशयति दिङ्मुखमण्डलानि  तारागणः समुदितोऽप्यसमर्थ
एव ॥ ७७३०॥

7731@1   एकोऽपि यत्र नगरे प्रसिद्धः स्याद् धनुर्घरः ।
7731@2    ततो यान्त्यरयो दूरं मृगाः सिंहगृहादिव ॥ ७७३१॥

7732@1   एकोऽपि वारणपतिर्द्विषतामनीकं  युक्तं निहन्ति मदसत्त्वगुणोपपन्नः ।
7732@2    नागेषु हि क्षितिभृतां विजयो निबद्धस् तस्माद् गजाधिकबलो नृपतिः
सदा स्यात् ॥ ७७३२॥

7733@1   एकोऽपि सिंहः साहस्रं यूथं मथ्नाति दन्तिनाम् ।
7733@2    तस्मात् सिंहमिवोदारम् आत्मानं वीक्ष्य सम्पतेत् ॥ ७७३३॥

7734@1   एकोऽप्यमात्यो मेधावी शूरो दक्षो विचक्षणः ।
7734@2    राजानं राजमात्रं वा प्रापयेन् महतीं श्रियम् ॥ ७७३४॥

7735@1   एको बटुर्दर्भकुशाग्रपाणिर् वने वनैः सिञ्चति बालचूतान् ।
7735@2    आम्राश्च सिक्ताः पितरश्च तृप्ता  एका क्रिया द्व्यर्थकरी प्रसिद्धा ॥ ७७३५॥

7736@1   एको बहूनां मूर्खाणां मध्ये निपतितो बुधः ।
7736@2    पद्मः पाथस्तरङ्गाणां इव विप्लवते ध्रुवम् ॥ ७७३६॥

7737@1   एको बाणः स्फुरति वलितालोकनं कामिनीनां  कामस्यान्यो मलयपवनः
कामिनां मर्मभेदी ।
7737@2    वीणावेणुक्वणितमपरश्चूतपुष्पं तुरीयः  सर्वोत्कण्ठप्रथमसचिवः
पञ्चमः पञ्चमोऽपि ॥ ७७३७॥

7738@1   एको भवान् मम समं दश वा नमन्ति  ज्याघोषपूरितवियन्ति शरासनानि ।
7738@2    तल्लोकपालसहितः सह लक्ष्मणेन  चापं गृहाण सदृशं क्षणमस्तु
युद्धम् ॥ ७७३८॥

7739@1   एको भावः सदा शस्तो यतीनां भावितात्मनाम् ।
7739@2    श्रीलुब्धानां न लोकानां विशेषेण महीभुजाम् ॥ ७७३९॥

7740@1   एकोऽभूत् पुलिनात् ततस्तु नलिनाच्चान्योऽपि नाकोरभूत्  प्राच्यास्ते त्रय
एव दिव्यकवयो दीव्यन्तु देव्या गिरा ।
7740@2    अर्वाञ्चो यदि गद्यपद्यरचनाचातुर्यवागुद्धतास् तान् सर्वानतिशय्य
खेलतितरां शाकल्लमल्लः कविः ॥ ७७४०॥

7741@1   एकोऽभून्नलिनात् ततश्च पुलिनाद् वल्मीकतश्चापरस् ते सर्वे कवयो
भवन्ति गुरवस्तेभ्यो नमस्कुर्महे ।
7741@2    अर्वाञ्चो यदि गद्यपद्यरचनैश्चेतश्चमत्कुर्वते  तेषां मूर्ध्नि
ददामि वामचरणं कर्णाटराजप्रिया ॥ ७७४१॥

7742@1   एको भेकः परममुदितः प्राप्य गोष्पादनीरं  को मे को मे रटति सततं
स्पर्द्धया वाक्यमुच्चैः ।
7742@2    गङ्गादीनां सकलसरितां प्राप्य तोयं समुद्रः  किंचिद् गर्वं न वहति
महान् प्रायशो भूरि रत्नैः ॥ ७७४२॥

7743@1   एको मे शाश्वतात्मा सुखमसुखभुजो ज्ञानदृष्टिस्वभावो  नान्यत्
किंचिन्निजं मे तनुधनकरणभ्रातृभार्यासुखादि ।
7743@2    कर्मोद्भूतं समस्तं चपलमसुखदं तत्र मोहो मुधा मे  पर्यालोच्येति
जीव स्वहितमवितथं मुक्तिमार्गं श्रय त्वम् ॥ ७७४३॥

7744@1   एकोऽम्बुधिर्जगति जीवति येन तानि  तावन्ति हन्त सलिलानि समुच्चितानि ।
7744@2    येभ्यः कथंचिदपि किंचिदमी पयोदाः  पीत्वा चिराय धरणीमपि
तर्पयन्ति ॥ ७७४४॥

7745@1   एको रविरतितेजा  अतिशूरः केसरी वने वासी ।
7745@2    अतिविपुलं खं शून्यं  ह्यतिगम्भीरोऽम्बुधिः क्षारः ॥ ७७४५॥

7746@1   एको रसः करुण एव निमित्त भेदाद्  भिन्नः पृथक् पृथगिवाश्रयते
विवर्तान् ।
7746@2    आवर्तबुद्बुदतरङ्गमयान् विकारान्  अम्भो यथा सलिलमेव हि तत् समस्तम्
॥ ७७४६॥

7747@1   एको रागिषु राजते प्रियतमादेहार्धहारी हरो  नीरागेषु जिनो
विमुक्तललनासङ्गो न यस्मात् परः ।
7747@2    दुर्वारस्मरबाणपन्नगविषव्यासङ्गमुग्धो जनः  शेषः कामविडम्बितो हि
विषयान् भोक्तुं न मोक्तुं क्षमः ॥ ७७४७॥

7748@1   एकोऽर्थं विमृशेदेको धर्मे प्रकुरुते मनः ।
7748@2    एकः कार्याणि कुरुते तमाहुर्मध्यमं नरम् ॥ ७७४८॥

7749@1   एको ललाटे द्वौ मूर्ध्नि द्वौ द्वौ पार्श्वोपपार्श्वयोः ।
7749@2    द्वौ च वक्षसि विज्ञेयौ प्रयाणे चैक एव तु ॥ ७७४९॥

7750@1   एको लोभो महाग्राहो लोभात् पापं प्रवर्तते ।
7750@2    ततः पापादधर्माप्तिस्ततो दुःखं प्रवर्तते ॥ ७७५०॥

7751@1   एको वित्तवतः सूनुः पितृहीनः सुयौवने ।
7751@2    मुग्धे भूभुजि कायस्थः कामिस्पर्धी वणिक्सुतः ॥ ७७५१॥

7752@1   नित्यातुरामात्यवैद्यप्रसिद्धस्य गुरोः सुतः ।
7752@2    ॥। ॥। प्रच्छन्नकामो जटाधरः ॥ ७७५२॥

7753@1   नपुंसकप्रवादस्य प्रशमार्थी फलाशनः ।
7753@2    मत्तो धूर्तसहायश्च राजसूनुर्निरङ्कुशः ॥ ७७५३॥

7754@1   ग्राम्यो धातृद्विजसुतः प्राप्तलाभश्च गायनः ।
7754@2    सद्यः सार्थपतिः प्राप्तः श्रीमान् दैवपरायणः ॥ ७७५४॥

7755@1   गतानुगतिको मूर्खः शास्त्रोन्मादश्च पण्डितः ।
7755@2    नित्यक्षीबश्च वेश्यानां जङ्गमाः कल्पपादपाः ॥ ७७५५॥

7756@1   एको विश्वसतां हराम्यपघृणः प्राणानहं प्राणिनाम्  इत्येवं परिचिन्त्य
मात्ममनसि व्याधानुतापं कृथाः ।
7756@2    भूपानां भवनेषु किं च विमलक्षेत्रेषु गूढाशयाः  साधूनामरयो
वसन्ति कति न त्वत्तुल्यकक्षा नराः ॥ ७७५६॥

7757@1   एको वैश्यश्च द्वौ शूद्रौ ब्राह्मणास्त्रय एव च ।
7757@2    विद्योपजीविनः पञ्च न गच्छेयुः समं स्वयम् ॥ ७७५७॥

7757A@1   एको वैश्यो द्वौ च शूद्रौ क्षत्रियाः सप्त पञ्च वा ।
7757A@2    नव नार्यो न गच्छेयुः न गच्छेद् ब्राह्मणत्रयम् ॥

7758@1   एकोऽहमसहायोऽहं कृशोऽहमपरिच्छदः ।
7758@2    स्वप्नेऽप्येवंविधा चिन्ता मृगेन्द्रस्य न जायते ॥ ७७५८॥

7759@1   एकोऽहमस्मीति च मन्यसे त्वं  न हृच्छयं वेत्सि मुनिं पुराणम् ।
7759@2    यो वेदिता कर्मणः पापकस्य  यस्यान्तिके त्वं वृजिनं करोषि ॥ ७७५९॥

7760@1   एकोऽहमस्मीत्यात्मानं यत् त्वं कल्याण मन्यसे ।
7760@2    नित्यं स्थितस्ते हृद्येष पुण्यपापेक्षिता मुनिः ॥ ७७६०॥

7761@1   एको हरः प्रियाधर-  गुणवेदी दिविषदोऽपरे मूढाः ।
7761@2    विषममृतं वा सममिति  यः पश्यन् गरलमेव पपौ ॥ ७७६१॥

7762@1   एको हि कुरुते पापं कालपाशवशं गतः ।
7762@2    नीचेनात्मापचारेण कुलं तेन विनश्यति ॥ ७७६२॥

7763@1   एको हि खञ्जनवरो नलिनीदलस्थो  दृष्टः करोति चतुरङ्गबलाधिपत्यम् ।
7763@2    किं मे करिष्यति भवद्वदनारविन्दे  जानामि नो नयनखञ्जनयुग्ममेतत्
॥ ७७६३॥

7764@1   एको हि दोषो गुणसंनिपाते  निमज्जतीत्येतदयुक्तमुक्तम् ।
7764@2    रूपादिकान् सर्वगुणान् निहन्ति  किं मौर्ख्यमेकं न शरीरभाजाम् ॥ ७७६४॥

7765@1   एको हि दोषो गुणसंनिपाते  निमज्जतीन्दोः किरणेष्विवाङ्कः ।
7765@2    केनापि नूनं कविना च दृष्टं  दारिद्र्यमेकं गुणराशिनाशि ॥ ७७६५॥

7766@1   एको ह्यमात्यो मेधावी शूरो दान्तो विचक्षणः ।
7766@2    राजानं राजपुत्रं वा प्रापयेन् महतीं श्रियम् ॥ ७७६६॥

7767@1   एणः क्रीडति शूकरश्च खनति द्वीपी च गर्वायते  क्रोष्टा क्रन्दति
वल्गते च शशको वेगाद् रुरुर्धावति ।
7767@2    निःशङ्कः करिपोतकस्तरुलतामुन्मोटते लीलया  हंहो सिंह विना त्वयाद्य
विपिने कीदृग्दशा वर्तते ॥ ७७६७॥

7768@1   एणश्रेणिः शशकनिकरः शल्लकीनां कदम्बं  कोलव्यूहः स्पृशति
सुखितां यत्र तत्रापि कुञ्जे ।
7768@2    को नामास्मिन् बत हतवने पादपस्तादृगुच्चैर् यस्य
च्छायामयमधिवसत्युष्णरुग्णो गजेन्द्रः ॥ ७७६८॥

7769@1   एणाक्षीस्पृहयालुता न कथमप्यास्ते विवेकोदयान्  नित्यं प्रच्युतिशङ्कया
क्षणमपि स्वर्गे न मोदामहे ।
7769@2    अप्यन्येषु विनाशिवस्तुविषयाभोगेषु तृष्णा न मे  स्वर्णद्याः पुलिने
परं हरिपदध्यानं समीहामहे ॥ ७७६९॥

7770@1   एणाद्याः पशवः किरातपरिषन्नैषा गुणग्राहिणी  संचारोऽपि न नागरस्य
विषयोच्छिन्नं मुनीनां मनः ।
7770@2    धूमेनैव सुगन्धिना प्रतिपदं दिक्चक्रमामोदयन्  आमूलं
परिदह्यतेऽगुरुतरुः कस्मै किमाचक्ष्महे ॥ ७७७०॥

7771@1   एणीगणेषु गुरुगर्वनिमीलिताक्षः  किं कृष्णसार खलु खेलसि
काननेऽस्मिन् ।
7771@2    सीमामिमां कलय भिन्नकरीन्द्रकुम्भ-  मुक्तामयीं हरिविहारवसुन्धरायाः
॥ ७७७१॥

7772@1   एणीदृशः पाणिपुटे निरुद्धा  वेणी विरेजे शयनोत्थितायाः ।
7772@2    सरोजकोशादिव निष्पतन्ती  श्रेणी घनीभूय मधुव्रतानाम् ॥ ७७७२॥

7773@1   एणीदृशः श्रवणसीम्नि यदानयन्ति  तेनैव तस्य महिमा नवचम्पकस्य ।
7773@2    त्वं तत्र नो विहरसे यदि भृङ्ग तेन  नैतस्य किंचिदपि तत् तु
तवैव हानिः ॥ ७७७३॥

7774@1   एणीदृशो विजयते वेणी पृष्ठावलम्बिनी ।
7774@2    कशेव पञ्चबाणस्य युवतर्जनहेतवे ॥ ७७७४॥

7775@1   एणी याति विलोक्य बालशलभान् शष्पाङ्कुरादित्सया  छत्रीकुड्मलकानि
रक्षति चिरादण्डभ्रमाद् कुक्कुटी ।
7775@2    धूत्वा धावति कृष्णकीटपटलश्रेणीं शिखण्डी शिरो  दूरादेव वनान्तरे
विषधरग्रासाभिलाषातुरः ॥ ७७७५॥

7776@1   एणीशाबविलोचनाभिरलसश्रोणीभरप्रौढि भिर् वेणीभूतरसक्रमाभिरभितः
श्रेणीकृताभिर्वृतः ।
7776@2    पाणी नाम विनोदयन् रतिपतेस्तूणीशयैः सायकैर् वाणीनामपदं परं
व्रजजनक्षोणीपतिः पातु नः ॥ ७७७६॥

7777@1   एणो गजः पतङ्गश्च भृङ्गो मीनस्तु पञ्चमः ।
7777@2    शब्दस्पर्शरूपगन्धरसैरेते हताः खलु ॥ ७७७७॥

7778@1   एतच्च तपसो मूलं तपसो मूलमेव च ।
7778@2    सर्वदा कामविजयः संकल्पविजयस्तथा ॥ ७७७८॥

7779@1   एतच्चतुर्गुणं तैलं तस्माच्चापि चतुर्गुणम् ।
7779@2    कांजिकं प्रक्षिपेद् धीमांस्ततस्तैलं विपाचयेत् ॥ ७७७९॥

7780@1   एतच्छान्तविचित्रचत्वरपथं विश्रान्तवैतालिक-
श्लाघाश्लोकमगुञ्जिमञ्जुमुरजं विध्वस्तगीतध्वनि ।
7780@2    व्यावृत्ताध्ययनं निवृत्तसुकविक्रीडासमस्यं नमद्-  विद्वद्वादपथं
कथं पुरमिदं मौनव्रते वर्तते ॥ ७७८०॥

7781@1   एतच्छास्त्रार्थतत्त्वं तु मयाख्यातं तवानघ ।
7781@2    अविश्वासो नरेन्द्राणाम् अपरं गुह्यमुच्यते ॥ ७७८१॥

7782@1   एतज्जडाजडविवेचनमेतदेव  क्षित्यादितत्त्वपरिशोधनकौशलं च ।
7782@2    ज्ञानं च शैवमिदमागमकोटिलभ्यं  मातुर्यदङ्घ्रियुगले निहितो
मयात्मा ॥ ७७८२॥

7783@1   एतत्करालकरवालनिकृत्तकण्ठ-  नालोच्चलद्बहुलफेनिलबुद्बुदौघैः ।
7783@2    सार्धं डमड्डमरुडांकृतिहूतभूत-  वर्गेण भर्गगृहिणीं
रुधिरैर्धिनोमि ॥ ७७८३॥

7784@1   एतत् कवीन्द्रमुखचन्द्रमसः कदाचित्  काव्याभिधानममृतं यदि
नागलिष्यत् ।
7784@2    संसारिणां विविधदुःखसहस्रभाजां  चेतोविनोदसदनं किमिहाभविष्यत्
॥ ७७८४॥

7785@1   एतत् कान्तमिदं कान्तम् इत्यावसथतृष्णया ।
7785@2    तस्या भ्रमति सर्वाङ्गं मन्ये मूढ इव स्मरः ॥ ७७८५॥

7786@1   एतत् कामफलं लोके यद् द्वयोरेकचित्तता ।
7786@2    अन्यचित्तकृते कामे शवयोरिव संगमः ॥ ७७८६॥

7787@1   एतत् कार्यममराः संश्रुतं मे  धृतिः शमः सत्यधर्मानुवृत्तिः ।
7787@2    ग्रन्थिं विनीय हृदयस्य सर्वं  प्रियाप्रिये चात्मवशं नयीत ॥ ७७८७॥

7787A@1   एतत् किं ननु कर्णभूषणमयं हारः सुकाञ्ची नवा  बद्धा काचिदियं
त्वयाद्य तिलकः श्लाघ्यः प्रिये कल्पितः ।
7787A@2    प्रत्यङ्गं स्पृशतेति तत्क्षणभवद्रोमाञ्चमालाञ्चिता  तन्वी
मानमुपेक्षयैव शनकैर्धूर्तेन संमोचिता ॥

7788@1   एतत् किं प्रणयिन्यपि प्रणयिनी यन् मानिनी जायते  मन्ये मानविधौ भविष्यति
सुखं किंचिद् विशिष्टं रसात् ।
7788@2    वाञ्छा तस्य सुखस्य मेऽपि हृदये जागर्ति नित्यं परं  स्वप्नेऽप्येष
न मेऽपराध्यति पतिः कुप्यामि तस्मै कथम् ॥ ७७८८॥

7789@1   एतत् किं श्रुतसदृशं  त्वद्व्रतयोग्यं कुलानुरूपं वा ।
7789@2    कृतवानसि यत् सुमते  परिभूतगुणोदयं कर्म ॥ ७७८९॥

7790@1   एतत्कीर्तिविवर्तधौतनिखिलत्रैलोक्यनिर्वासितैर् विश्रान्तिः कलिता कथासु
जगतां श्यामैः समग्रैरपि ।
7790@2    जज्ञे कीर्तिमयादहो भयभरैरस्मादकीर्तेः पुनः  सा यन्नास्य कथापथेऽपि
मलिनच्छाया बबन्ध स्थितिम् ॥ ७७९०॥

7791@1   एतत्कुचस्पर्धितया धटस्य  ख्यातस्य शास्त्रेषु निदर्शनत्वम् ।
7791@2    तस्माच्च शिल्पान् मणिकादिकारी  प्रसिद्धनामाजनि कुम्भकारः ॥ ७७९१॥

7792@1   एतत् कृत्वा प्रियमनुचितप्रार्थनावर्त्मनो मे  सौहार्दाद् वा विधुर इति
वा मय्यनुक्रोशबुद्ध्या ।
7792@2    इष्टान् देशान् विचर जलद प्रावृषा संभृतश्रीर् मा भूदेवं क्षणमपि
च ते विद्युता विप्रयोगः ॥ ७७९२॥

7793@1   एतत् कोककुटुम्बिनीजनमनःशल्यं चकोराङ्गना-
चञ्चूकोटिकपाटयोर्घटितयोरुद्घाटिनी कुञ्चिका ।
7793@2    दग्धस्यापि नवाङ्कुरः स्मरतरोरार्द्रागसां प्रेयसी-  मानोद्दामगजाङ्कुशो
विजयते मुग्धं सुधांशोर्वपुः ॥ ७७९३॥

7794@1   एतत् तद् दुर्जयं लोके पुत्रदारमयं विषम् ।
7794@2    जायन्ते च म्रियन्ते च यत् पीत्वा मोहिताः प्रजाः ॥ ७७९४॥

7795@1   एतत् तद् धृतराष्ट्रवक्त्रसदृशं मेघान्धकारं नभो  हृष्टो
गर्जति चातिदर्पितबलो दुर्योधनो वा शिखी ।
7795@2    अक्षद्यूतजितो युधिष्ठिर इवाध्वानं गतः कोकिलो  हंसाः सम्प्रति
पाण्डवा इव वनादज्ञातचर्यां गताः ॥ ७७९५॥

7796@1   एतत् तद्वक्त्रमत्र क्व तदधरमधु क्वायतास्ते कटाक्षाः  क्वालापाः
कोमलास्ते क्व स मदनधनुर्भङ्गुरो भ्रूविलासः ।
7796@2    इत्थं खट्वाङ्गकोटौ प्रकटितदशनं मञ्जुगुञ्जत्समीरम्
रागान्धानामिवोच्चैरुपहसितमहो मोहजालं कपालम् ॥ ७७९६॥

7797@1   एतत् तर्कय चक्रवाकसुदृशामाश्वासनादायिनः
प्रौढध्वान्तपयोधिमग्नजगतीदत्तावलम्बोत्सवाः ।
7797@2    दीप्तांशोर्विकसन्ति दिङ्मृगदृशां काश्मीरपङ्कोदक-
व्यात्युक्षीचतुराः सरोरुहवनश्रीकेलिकाराः कराः ॥ ७७९७॥

7798@1   एतत् तर्कय चक्रवाकहृदयाश्वासाय तारागण-  ग्रासाय
स्फुरदिन्दुमण्डलपरीहासाय भासां निधिः ।
7798@2    दिक्कान्ताकुचकुम्भकुङ्कुमरजोन्यासाय पङ्केरुहो-  ल्लासाय
स्फुटवैरिकैरववनत्रासाय विद्योतते ॥ ७७९८॥

7799@1   एतत् तस्य मुखात् कियत् कमलिनीपत्रे कणं वारिणो  यन् मुक्तामणिरित्यमंस्त
स जडः श‍ृण्वन् यदस्मादपि ।
7799@2    अङ्गुल्यग्रलघुक्रियाप्रविलयिन्यादीयमाने शनैस् कुत्रोड्डीय गतो
ममेत्यनुदिनं निद्राति नान्तःशुचा ॥ ७७९९॥

7800@1   एतत् तु मां दहति यद् गृहमस्मदीयं  क्षीणार्थमित्यतिथयः
परिवर्जयन्ति ।
7800@2    संशुष्कसान्द्रमदलेखमिव भ्रमन्तः  कालात्यये मधुकराः करिणः
कपोलम् ॥ ७८००॥

7801@1   एतत् ते भ्रूलतोद्भासि पाटलाधरपल्लवम् ।
7801@2    मुखं नन्दनमुद्यानम् अतोऽन्यत् केवलं वनम् ॥ ७८०१॥

7802@1   एतत् ते मुखमक्षतेन्दुलडहच्छायं भवल्लोचनं
नीलेन्दीवरनिर्विशेषमधरस्ते बन्धुजीवारुणः ।
7802@2    भ्रूवल्लिस्तव कामकार्मुकलता लीलासहाध्यायिनी  न ध्यायन्तु कथं नु
देव कथय त्वामेकमेणीदृशः ॥ ७८०२॥

7803@1   एतत् पयोधरयुगं पतितं निरीक्ष्य  खेदं वृथा वहसि किं
कमलायताक्षि ।
7803@2    स्तब्धो विवेकरहितो जनतापकारी  ह्यत्युन्नतः प्रपततीति किमत्र चित्रम्
॥ ७८०३॥

7804@1   एतत् पुरः स्फुरति पद्मदृशां सहस्रम्  अक्षिद्वयं कथय कुत्र
निवेशयामि ।
7804@2    इत्याकलय्य नयनाम्बुरुहे निमील्य  रोमाञ्चितेन वपुषा स्थितमच्युतेन
॥ ७८०४॥

7805@1   एतत् पूतनचक्रमक्रमकृतग्रासार्धमुक्तैर्वृकान्  उत्पुष्णत्परितो
नृमांसविघसैरादर्दरं क्रन्दतः ।
7805@2    खर्जूरद्रुमदघ्नजङ्घमसितत्वङ्नद्धविष्वक्तत-
स्नायुग्रन्थिघनास्थिपञ्जरजरत्कङ्कालमालोक्यते ॥ ७८०५॥

7806@1   एतत् प्रचण्डि समुदेत्यकलङ्कमूर्ति  कल्माषिताम्बरतलं ग्रहचक्रवालम् ।
7806@2    सूर्येन्दुसम्पुटसमुद्गकवाटकोष-  विश्लेषकीर्णनवरत्नकलापकान्ति
॥ ७८०६॥

7807@1   एतत् सर्वं परिज्ञाय वृक्षारोपं समारभेत् ।
7807@2    धर्मार्थकाममोक्षाणां द्रुमेभ्यः साधनं यतः ॥ ७८०७॥

7808@1   एतत् सर्वं श‍ृणुत वचनं संग्रहादत्र सख्यः  प्राणानां नः
फलमविकलं नूनमेषा सखी वः ।
7808@2    विश्लेषेऽस्मिन् प्रचलति भृशं दीपिकेव प्रवाते  सत्यामस्यां
वयमतमसः सर्वथा रक्षतैनाम् ॥ ७८०८॥

7809@1   एतत् सर्वममात्यादि राजा नयपुरःसरः ।
7809@2    नयत्युन्नतिमुद्युक्तो व्यसनी क्षयमेव च ॥ ७८०९॥

7810@1   एतदत्र पथिकैकजीवितं  पश्य शुष्यतितरां महत्सरः ।
7810@2    रे मुधाम्बुधर रुद्धसद्गतिर् वर्धिता किमिति घट्टवाहिनी ॥ ७८१०॥

7811@1   एतदनूपे वाच्यं  जाङ्गलभूमौ च पञ्चभिः पुरुषैः ।
7811@2    एतैरेव निमित्तैर् मरुभूमावष्टभिः कथयेत् ॥ ७८११॥

7812@1   एतदर्थं श्रुते बुद्धिं करोति द्वेषदूषितः ।
7812@2    यद् विवादैः करिष्यामि मानम्लानिं मनीषिणाम् ॥ ७८१२॥

7813@1   एतदर्थं हि कुर्वन्ति राजानो धनसंचयम् ।
7813@2    रक्षयित्वा तु चात्मानं यद्धनं तद् द्विजातये ॥ ७८१३॥

7814@1   एतदर्थं हि राज्यानि प्रशासति नरेश्वराः ।
7814@2    यदेषां सर्वकृत्येषु मनो न प्रतिहन्यते ॥ ७८१४॥

7815@1   एतदर्थे कुलीनानां नृपाः कुर्वन्ति संग्रहम् ।
7815@2    आदिमध्यावसानेषु न ते गच्छन्ति विक्रियाम् ॥ ७८१५॥

7816@1   एतदुच्छ्वसितपीतमैन्दवं  सोढुमक्षममिव प्रभारसम् ।
7816@2    मुक्तषट्पदविरावमञ्जसा  भिद्यते कुमुदमा निबन्धनात् ॥ ७८१६॥

7817@1   एतदेव कुलीनत्वम् एतदेव गुणार्जनम् ।
7817@2    यत् सदैव सतां सत्सु विनयावनतं शिरः ॥ ७८१७॥

7818@1   एतदेव तु विज्ञेयं स्वार्थधर्मविघातजे ।
7818@2    विषयध्वंसजे शत्रोर्विषयप्रतिपीडनम् ॥ ७८१८॥

7819@1   एतदेव परं शौर्यं यत् परप्राणरक्षणम् ।
7819@2    नहि प्राणहरः शूरः शूरः प्राणप्रदोऽर्थिनाम् ॥ ७८१९॥

7819A@1   एतदेव मम पुण्यमगण्यं  यत् कृशोदरि दृशोरतिथिस्त्वम् ।
7819A@2    दूरमस्तु मदघूर्णिततारं  शारदेन्दुमुखि वीक्षणमक्ष्णोः ॥

7820@1   एतदेव महच्चित्रं प्राक्तनस्येह कर्मणः ।
7820@2    यदनात्मवतामायुर्यच्चानतिमतां श्रियः ॥ ७८२०॥

7821@1   एतदेव हि पाण्डित्यम् इयमेव बहुज्ञता ।
7821@2    अयमेव परो लाभो यत् स्वल्पाद् भूरिरक्षणम् ॥ ७८२१॥

7822@1   एतदेव हि पाण्डित्यं एषा चैव कुलीनता ।
7822@2    एष एव परो धर्म आयादूनतरो व्ययः ॥ ७८२२॥

7824@1   एतदेवायुषः सारं निसर्गक्षणभङ्गिनः ।
7824@2    स्निग्धर्मुग्धैर्विदग्धैश्च यदयन्त्रितमास्यते ॥ ७८२४॥

7824A@1   एतदेवार्थसामर्थ्यं प्रत्यक्षेणोपलक्ष्यते ।
7824A@2    पुत्रदारादिसंबन्धः पुंसां धननिबन्धनः ॥

7825@1   एतदेवार्थसामर्थ्यं प्रत्यक्षेणोपलक्ष्यते ।
7825@2    यत् स्कन्धबन्धे जीवद्भिः शवः शिबिकयोह्यते ॥ ७८२५॥

7826@1   एतद्गन्धगजस्तृषाम्भसि भृशं कण्ठान्तमज्जत्तनुः  फेनैः
पाण्डुरितः स्वदिक्करिजयक्रीडायशःस्पर्धिभिः ।
7826@2    दन्तद्वन्द्वजलानुबिम्बनचतुर्दन्तः कराम्भोवमि-  व्याजादभ्रमुवल्लभेन
विरहं निर्वापयत्यम्बुधेः ॥ ७८२६॥

7827@1   एतद्दत्तासिघातस्रवदसृगसुहृद्वंशसार्द्रेन्धनैत् अद्-
दोरुद्दामप्रतापज्वलदनलमिलद्भूमधूमभ्रमाय ।
7827@2    एतद्दिग्जैत्रयात्रासमसमरभरं पश्यतः कस्य नासीद्
एतन्नासीरवाजिव्रजखुरजरजोराजिराजिस्थलीषु ॥ ७८२७॥

7828@1   एतद् दधाति नवयौवननर्तकस्य  कश्मीरजच्छुरिततालकयुग्मलक्ष्मीम् ।
7828@2    मध्ये समुच्छ्वसितवृत्ति मनागुपान्ते  लब्धात्मसीम कुचकुड्मलयुग्ममस्याः
॥ ७८२८॥

7829@1   एतद्दन्तिबलैर्विलोक्य निखिलामालिङ्गिताङ्गीं भुवं  संग्रामाङ्गणसीम्नि
जङ्गमगिरिस्तोमभ्रमाधायिभिः ।
7829@2    पृथ्वीन्द्रः पृथुरेतदुग्रसमरप्रेक्षोपनम्रामर-  श्रेणीमध्यचरः
पुनः क्षितिधरक्षेपाय धत्ते धियम् ॥ ७८२९॥

7830@1   एतद् देव यशस्करं नरपतेर्यत् तस्करे निग्रहो  दीर्घं जीव
यथापराधमधुरं दण्डं जगत्यावहन् ।
7830@2    येनायं परिपन्थिपार्थिववधूसिन्दूरचौरस्त्वया  बद्धश्च
प्रतिदण्डभैरवकरी क्षिप्तश्च कारागृहे ॥ ७८३०॥

7831@1   एतद् धनञ्जयो वाच्यो नित्योद्युक्तो वृकोदरः ।
7831@2    यदर्थं क्षत्रिया सूते तस्य कालोऽयमागतः ॥ ७८३१॥

7832@1   एतद्धि परमं नार्याः कार्यं लोके सनातनम् ।
7832@2    प्राणानपि परित्यज्य यद् भर्तृहितमाचरेत् ॥ ७८३२॥

7833@1   एतद् बभ्रुकचानुकारिकिरणं राजद्रुहोऽह्नः शिरश्-  छेदाभं वियतः
प्रतीचि निपतत्यब्धौ रवेर्मण्डलम् ।
7833@2    एषापि द्युरमा प्रियानुगमनं प्रोद्दामकाष्ठोत्थिते  संध्याग्नौ विनिधाय
तारकमिषाज्जातास्थिशेषस्थितिः ॥ ७८३३॥

7834@1   एतद् बुद्धिमशेषाणां सत्त्वमातन्य योगवित् ।
7834@2    परित्यजति सम्प्राप्य बुद्धिसौक्ष्म्यमनुत्तमम् ॥ ७८३४॥

7835@1   एतद्भीतारिनारी गिरिबिलविगलद्वासरा निःसरन्ती
स्वक्रीडाहंसमोहग्रहिलशिशुभृशप्रार्थि तोन्निद्रचन्द्रा ।
7835@2    आक्रन्दद् भूरि यत्तन्नयनजलमिलच्चन्द्रहंसानुबिम्ब-
प्रत्यासत्तिप्रहृष्यत्तनयविहसितैराश्वसीन् न्यश्वसीच्च ॥ ७८३५॥

7836@1   एतद् भीमपराक्रमेण रचितं संसारसारं सरः
पाथोनाथकथापहस्तनकलावैचक्षणे दीक्षितम् ।
7836@2    यन्माहात्म्यविलोकनाद्भुतरसाद्धूताम्बरश्री शिरः-  स्रस्तं
कुण्डलमम्बुबिम्बितरविव्याजेन विद्योतते ॥ ७८३६॥

7837@1   एतद्भूषणकौशलं तव तनौ पश्येत् तदा माधवो  राधे तत्सविधे हि
चेतसिचले चेद् धैर्यमाधास्यति ।
7837@2    इत्थं जल्पति शिल्पकारिणि जने तस्याः स्मरन्त्या हरिं  सद्यः स्वेदसरिद्
व्यलम्पदमलं पत्रावलीमण्डलम् ॥ ७८३७॥

7838@1   एतद्यशःक्षीरधिपूरगाहि  पतत्यगाधे वचनं कवीनाम् ।
7838@2    एतद्गुणानां गणनाङ्कपातः  प्रत्यर्थिकीर्तीः खटिकाः क्षिणोति ॥ ७८३८॥

7839@1   एतद् रहस्यं परमम् एतच्च परमं पदम् ।
7839@2    एषा गतिर्विरक्तानाम् एषोऽसौ परमः शिवः ॥ ७८३९॥

7840@1   एतद् विदन्तो विद्वांसो ब्राह्मणा ब्रह्मवादिनः ।
7840@2    न राज्ञः प्रतिगृह्णन्ति प्रेत्य श्रेयोऽभिकाङ्क्षिणः ॥ ७८४०॥

7841@1   एतद् विद्वान् मदुदितं ज्ञानविज्ञाननैपुणम् ।
7841@2    न निन्दति न च स्तौति लोके चरति सूर्यवत् ॥ ७८४१॥

7842@1   एतद् विधानमातिष्ठेद् अरोगः पृथिवीपतिः ।
7842@2    अस्वस्थः सर्वमेतत् तु भृत्येषु विनियोजयेत् ॥ ७८४२॥

7843@1   एतद् विभाति चरमाचलचूडचुम्बि-  हिण्डीरपिण्डरुचिशीतमरीचिबिम्बम् ।
7843@2    उज्ज्वालितस्य रजनीं मदनानलस्य  धूमं दधत् प्रकटलाञ्छनकैतवेन
॥ ७८४३॥

7844@1   एतद् व्योमवनीवराहवलयं विश्वैकवीरस्मर-
स्कन्धावारमदान्धसिन्धुरकुलं श्यामावधूकैशिकम् ।
7844@2    चक्षुष्याञ्जनवस्तु घूकसदसां विश्लिष्टचक्राह्वय-
स्तोमान्तर्गतधूमकेतनमहाधूम्या तमस्तार्यते ॥ ७८४४॥

7845@1   एतन्नरेन्द्रवृषभ क्षपया व्रजन्त्या  संरोपणार्थमिव गोपितमम्बुजेषु ।
7845@2    उद्घाटयत्ययमशीतकरः करौघैः  पद्माकरात् तिमिरबीजमिवालिवृन्दम्
॥ ७८४५॥

7846@1   एतन्मन्दविपक्वतिन्दुकफलश्यामोदरापाण्डर-  प्रान्तं हन्त
पुलिन्दसुन्दरकरस्पर्शक्षमं लभ्यते ।
7846@2    तत् पल्लीपतिपुत्रि कुञ्जरकुलं कुम्भाभयाभ्यर्थना-  दीनं त्वामनुनाथते
कुचयुगं पत्रावृतं मा कृथाः ॥ ७८४६॥

7847@1   एतन्मयमिव जातं  निपतितमस्यां मनो नूनम् ।
7847@2    नायात्यपि यदुपायात्  कथमपि कायात् कुरङ्गनयनायाः ॥ ७८४७॥

7848@1   एतन्मानिनि मानसं सुरसरो निर्लूनहेमाम्बुजं  पार्वत्या प्रियपूजनार्थममुतो
गङ्गासरिन्निर्गता ।
7848@2    अस्माच्चित्रशिखण्डिभिश्च परमे पर्वण्युपादीयते
स्नानोत्तीर्णवृषाङ्कभस्मरजसां सङ्गात् पवित्रं पयः ॥ ७८४८॥

7849@1   एतन्मालवमण्डलं विजयते सौजन्यरत्नाङ्कुरैः  सम्पद्विभ्रमधामभिः
किमपरं श‍ृङ्गारसारैर्जनैः ।
7849@2    यत्रारुह्य विचित्रचित्रवलभीर्लीलाशिलासद्मनां  नीयन्ते जलदोदयेषु
दिवसाः कान्तासखैः कामिभिः ॥ ७८४९॥

7850@1   एतन्मुखं प्रियायाः  शशिनं जित्वा कपोलयोः कान्त्या ।
7850@2    तापानुरक्तमधुना  कमलं ध्रुवमीहते जेतुम् ॥ ७८५०॥

7851@1   एतल्लोचनमुत्पलभ्रमवशात् पद्मभ्रमादाननं  भ्रान्त्या बिम्बफलस्य
चाजनि दधद्वामाधरो वेधसा ।
7851@2    तस्याः सत्यमनङ्गविभ्रमभुवः प्रत्यङ्गमासङ्गिनी
भ्रान्तिर्विश्वसृजोऽपि यत्र कियती तत्रास्मदादेर्मतिः ॥ ७८५१॥

7852@1   एतस्माज्जलधेर्जलस्य कणिकाः काश्चिद् गृहीत्वा ततः  पाथोदाः परिपूरयन्ति
जगतीं रुद्धाम्बरा वारिभिः ।
7852@2    अस्मान् मन्दरकूटकोटिघटनाभीतिभ्रमत्तारकां  प्राप्यैकां जलमानुषीं
त्रिभुवने श्रीमानभूदच्युतः ॥ ७८५२॥

7853@1   एतस्मात् कथमिन्द्रजालमपरं स्त्रीगर्भवासोऽस्थिरं  रेतः श्च्योतति
मस्तमस्तकपदाविर्भूतनानाङ्कुरम् ।
7853@2    पर्यायेण शिशुत्वयौवनजरावेषैरशेषैर्वृतं  पश्यत्यत्ति श‍ृणोति
जिघ्रति मुहुर्निद्राति जागर्ति च ॥ ७८५३॥

7854@1   एतस्मात् परमानन्दाच् शुद्धचिन्मात्ररूपिणः ।
7854@2    जीवः संजायते पूर्वं तस्माच्चित्तं ततो जगत् ॥ ७८५४॥

7855@1   एतस्मात् सरसश्चिराय चलितं चक्रेण चेतस्वता  नीरक्षीरपरीक्षकेण
सुधिया हंसेन हा निर्गतम् ।
7855@2    निर्यातं निभृतं कलध्वनिकृता कारण्डवेन क्वचित्  सार्धं केन
करोतु सारसयुवा संभाषणं सव्यथः ॥ ७८५५॥

7856@1   एतस्मादमृतं सुरैः शतमखेनोच्चैःश्रवाः सद्गुणः
कृष्णेनाद्भुतविक्रमैकवसतिर्लक्ष्मीः समासादिता ।
7856@2    इत्यादि प्रचुराः पुरातनकथाः सर्वेभ्य एव श्रुता  अस्माभिस्तु न
दृष्टमत्र जलधौ मिष्टं पयोऽपि क्वचित् ॥ ७८५६॥

7857@1   एतस्माद् विरमेन्द्रियार्थगहनादायासकादाश्रयाच्
श्रेयोमार्गमशेषदुःखशमनव्यापारदक्षं क्षणात् ।
7857@2    शान्तं भावमुपैहि संत्यज निजां कल्लोललोलां गतिं  मा भूयो भज
भङ्गुरां भवरतिं चेतः प्रसीदाधुना ॥ ७८५७॥

7858@1   एतस्मान् मां कुशलिनमभिज्ञानदानाद् विदित्वा  मा कौलीनादसितनयने
मय्यविश्वासिनी भूः ।
7858@2    स्नेहानाहुः किमपि विरहे ह्रासिनस्ते ह्यभोगाद्  इष्टे वस्तुन्युपचितरसाः
प्रेमराशीभवन्ति ॥ ७८५८॥

7859@1   एतस्मिन् कुसुमे स्वभावमहति प्रायो महीयः फलं  रम्यं स्वादु सुगन्धि
शीतलमलं प्राप्तव्यमित्याशया ।
7859@2    शाल्मल्याः परिपाककालकलनाबोधेन कीरः स्थितो  यावत्
तत्पुटसंधिनिर्गतपतत्तूलं फलात् पश्यति ॥ ७८५९॥

7860@1   एतस्मिन् घनचन्दनार्द्रवपुषो निद्राकषायेक्षणा
लीलालोलमृदूल्लसद्भुजलताव्याजृम्भमाण् आ मुहुः ।
7860@2    निर्गच्छन्ति शनैरहःपरिणतौ मन्दा लतामन्दिरात्
स्वेदाम्भःकणदन्तुरस्तनतटाभोगाः कुरङ्गीदृशः ॥ ७८६०॥

7861@1   एतस्मिन् घनबद्धसम्पदि वनोत्सङ्गे नवाप्तोष्मभिः  स्वच्छन्दं
गमितः सुखेन कतिभिः कालो न दन्तावलैः ।
7861@2    धिग् जातोऽसि तदात्र दग्धसमये दन्तिन्यदा नोदकं  नो वृक्षा न
तृणानि केवलमयं दावानलः क्रीडति ॥ ७८६१॥

7862@1   एतस्मिन् दाक्षिणाशानिलचलितलतालीनमत्तालिमाल् आ-
पक्षक्षोभावधूतच्युतबहलरजोह्लादिहृद्ये वसन्ते ।
7862@2    प्रेमस्वेदार्द्रबाहुश्लथवलयरणत्प्रौढसीमन्तिनीनां  मन्दः कण्ठग्रहोऽपि
ग्लपयति हृदयं किं पुनर्विप्रयोगः ॥ ७८६२॥

7863@1   एतस्मिन् दिवसस्य मध्यसमये वातोऽपि चण्डातप-  त्रासेनेव न
संचरत्यहिमगोर्बिम्बे ललाटंतपे ।
7863@2    किं चान्यत्परितप्तधूलिलुठनप्लोषासहत्वादिव  च्छाया दूरगतापि
भूरुहतले व्यावर्त्य संलीयते ॥ ७८६३॥

7864@1   एतस्मिन्नधिकपयःश्रियं वहन्त्यः  संक्षोभं पवनभुवा जवेन नीताः ।
7864@2    वाल्मीकेररहितरामलक्ष्मणानां  साधर्म्यं दधति गिरां महासरस्यः
॥ ७८६४॥

7865@1   एतस्मिन्नवदातकान्तिनि कुचद्वन्द्वे कुरङ्गीदृशः
संक्रान्तप्रतिबिम्बमैन्दवमिदं द्वेधा विभक्तं वपुः ।
7865@2    आनन्दोत्तरलस्य पुष्पधनुषस्तत्कालनृत्योत्सव-
प्राप्तिप्रोद्यतकांस्यतालयुगलप्रायं समालोक्यते ॥ ७८६५॥

7866@1   एतस्मिन् मदकलमल्लिकाक्षपक्ष-  व्याधूतस्फुरदुरुदण्डपुण्डरीकाः ।
7866@2    बाष्पाम्भःपरिपतनोद्गमान्तराले  दृश्यन्तामविरहितश्रियो विभागाः
॥ ७८६६॥

7867@1   एतस्मिन् मदजर्जरैरुपचिते कम्बूरवाडम्बरैः  स्तैमित्यं मनसो
दिशत्यनिभृतं धारारवे मूर्च्छति ।
7867@2    उत्सङ्गे ककुभो निधाय रसितैरम्भोमुचां घोरयन्  मन्ये
मुद्रितचन्द्रसूर्यनयनं व्योमापि निद्रायते ॥ ७८६७॥

7868@1   एतस्मिन् मरुमण्डले परिचलत्कल्लोलकोलाहल-
क्रीडत्कङ्कमपङ्कमङ्कविलसन्निःशङ्कमत्स्यव्रजम् ।
7868@2    केनेदं विकसत्कुशेशयकुटीकोणक्वणत्षट्पदं
श्रेणिप्रीणितपान्थमुज्ज्वलजलं चक्रे विशालं सरः ॥ ७८६८॥

7869@1   एतस्मिन् मृगयां गतेऽपि धनुषा बाणे समारोपितेऽप्य् आकर्णान्तगतेऽपि
मुष्टिविगतेऽप्येनाङ्गलग्नेऽपि च ।
7869@2    न त्रस्तं न पलायितं न चलितं नोत्कण्ठितं नोत्प्लुतं  मृग्या
यद् वशिनं करोति दयितं कामोऽयमित्याशया ॥ ७८६९॥

7870@1   एतस्मिन् वनमार्गभूपरिसरे सौन्दर्यमुद्राङ्कितः  प्रोद्यद्भिः
फलपत्रपुष्पनिवहैश्चूतः स एकः परम् ।
7870@2    यं वीक्ष्य स्मितवक्त्रमुद्गतमहासंतोषमुल्लासित-
स्फारोत्कण्ठमकुण्ठितक्रमममी धावन्ति पान्थव्रजाः ॥ ७८७०॥

7871@1   एतस्मिन् विजने वनेऽतनुतरुच्छन्नावकाशे सुखं  तिष्ठामीति तव
द्विषामधिपतिर्यावद् विधत्ते मतिम् ।
7871@2    तावत् तत्र निपातितं भुवि भवन्नामाङ्कसेल्लाहतं  दृष्ट्वा केसरिणः
करङ्कमसमत्रासो मुहुर्मुर्च्छति ॥ ७८७१॥

7872@1   एतस्मिन् विपिने मया बलवता नाज्ञापिताः के मृगाः  कस्मै वा न फलं
विकीर्णमुचितं रोषस्य तोषस्य च ।
7872@2    सोऽहं मूषकमद्य बन्धनगुणच्छेदार्थमभ्यर्थये  नास्थां सोऽपि
करोति दग्धहृदयं द्वेधा न किं भिद्यते ॥ ७८७२॥

7873@1   एतस्मिन् विपुले प्लवंगमकुले जातो गुणैरग्रणीर् एकः क्वापि कपिः स कोऽपि
मरुतां वन्द्यो मरुन्नन्दनः ।
7873@2    केलिप्राङ्गणवापिकावदभवद् यस्याम्भसां भर्तरि
द्राक्कल्लोलविकारकल्पितजगत्कम्पेऽपि झम्पारसः ॥ ७८७३॥

7874@1   एतस्मिन् सरसि प्रसन्नपयसि प्राणत्रुटत्तालुना  किंकोलाहलडम्बरेण खलु
रे मण्डूक मूकीभव ।
7874@2    उन्मीलन्नयनावलीदलचलल्लक्ष्मीरणन्नूपुर-  व्याहारप्रतिवादिनः प्रतिदिनं
प्रेषन्ति हंसस्वनाः ॥ ७८७४॥

7875@1   एतस्मिन् सहसा वसन्तसमये प्राणेश देशान्तरं  गन्तुं त्वं यतसे
तथापि न भयं तापात् प्रपद्येऽधुना ।
7875@2    यस्मात् कैरवसारसौरभमुषा साकं सरोवायुना  चान्द्री दिक्षु विजृम्भते
रजनिषु स्वच्छा मयूखच्छटा ॥ ७८७५॥

7876@1   एतस्मिन् सुतनु लतागृहेऽतिरम्यं  मालत्याः कुसुममनाचितं परेण ।
7876@2    इत्युक्त्वा मृदुकरपल्लवं गृहीत्वा  मुग्धाक्षीं रहसि निनाय कोऽपि
धूर्तः ॥ ७८७६॥

7877@1   एतस्य कलामेकाम्  अमृतमयूखस्य पार्वतीरमणः ।
7877@2    वर्णावलिमिव वहति  प्रतिमासं घट्यमानस्य ॥ ७८७७॥

7878@1   एतस्य जाङ्गुलिक नार्पय मन्त्रदर्पाद्  आस्ये निजाङ्गुलिमयं खलु कोऽपि
सर्पः ।
7878@2    अत्रैव यस्य विषमेण विषेण दग्धास् ते त्वादृशा निरसवः पतिताः
सहस्रम् ॥ ७८७८॥

7879@1   एतस्य रहसि वक्षसि  सरसिजपत्त्रेण ताडितस्यापि ।
7879@2    दयितस्य वीक्ष्य हसितं  प्रियसखि हसितं ममाप्यासीत् ॥ ७८७९॥

7880@1   एतस्य वेश्मनि कलावति हालिकस्य  दुर्द्दैववैभववशात् पतितासि तन्वि ।
7880@2    तद्वारिकुम्भवहनाय करीषकृत्यै  चातुर्यमर्जय वशीकरणाय भर्तुः
॥ ७८८०॥

7881@1   एतस्य सावनिभुजः कुलराजधानी  काशी भवोत्तरणधर्मतरिः स्मरारेः ।
7881@2    यामागता दुरितपूरितचेतसोऽपि  पापं निरस्य चिरजं विरजीभवन्ति
॥ ७८८१॥

7882@1   एतस्यां रतिवल्लभक्षितिपतेः क्रीडासरस्यां शनैः  संशोषं नयतीह
शैशववधूस्तारुण्यतिग्मद्युतिः ।
7882@2    अन्तःस्थापि यथा यथा कुचतटी धत्तेऽन्तरायद्वयं  लौल्यं हन्ति
तथा तथाविधजले दृक्पीनमीनावलिः ॥ ७८८२॥

7883@1   एतस्याः करिकुम्भसंनिभकुचप्राग्भारपृष्ठे लुठद्-
गुञ्जागर्भगजेन्द्रमौक्तिकसरश्रेणीमनोहारिणि ।
7883@2    दूरादेत्य तरङ्ग एष पतितो वेगाद् विलीनः कथं  को वान्योऽपि विलीयते
न सरसः सीमन्तिनीसंगमे ॥ ७८८३॥

7884@1   एतस्याः स्तनपद्मकोरकयुगं यस्याननेन्दोः सित-  ज्योत्स्नाभिर्न भजत्यदो
मृगदृशः शङ्के विकासं पुनः ।
7884@2    तस्मिंल्लोचनपङ्कजं विकसितं भ्रूभृङ्गसंसेवितं  स्वान्ते
संशयमातनोति सुतरामेतन् ममैवासकृत् ॥ ७८८४॥

7885@1   एतस्याः स्तनभारभङ्गुरमुरः कीर्णा नितम्बस्थली  मध्यं मज्जति
नाभिगर्तपतितं नाभ्यञ्चलं चुम्बति ।
7885@2    धैर्यं धेहि मनःकुरङ्ग पुरतो रोमावली वागुरा  एतद्
भ्रान्तिगतागतव्यसनिनः किं वा विधेयं विधे ॥ ७८८५॥

7886@1   एतस्या विरहज्वरः करतलस्पर्शैः परीक्ष्यो न यः  स्निग्धेनापि जनेन
दाहभयतः प्रस्थंपचः पाथसाम् ।
7886@2    निःशक्तीकृतचन्दनौषधिविधावस्मिंश्चमत्कारिणो  लाजस्फोटममी
स्फुटन्ति मणयो विश्वेऽपि हारस्रजाम् ॥ ७८८६॥

7887@1   एतस्योन्नतसर्वकर्मकृतिनस्त्रैलोक्यचूडामणेः
शंभुब्रह्मपुरंदरप्रभृतयः स्तुत्यै न शक्ता यदि ।
7887@2    देवः पन्नगनायको भगवती वाणी स्वयं चेज्जडा  सैन्दर्यस्य निरूपणे
वद कथं शक्तो भवेन् मानवः ॥ ७८८७॥

7888@1   एतां नवाम्बुधरकान्तिमुदीक्ष्य वेणीम्  एणीदृशो यदि वदन्ति वदन्तु नाम ।
7888@2    ब्रूमो वयं मुखसुधांशुसुधाभिलाषाद्  अभ्यागतां भुजगिनीं मणिमुद्वहन्तीम्
॥ ७८८८॥

7889@1   एतां पश्य पुरःस्थलीमिह किल क्रीडाकिरातो हरः  कोदण्डेन किरीटिना
सरभसं चूडान्तरे ताडितः ।
7889@2    इत्याकर्ण्य कथाद्भुतं हिमनिधावद्रौ सुभद्रापतेर् मन्दं मन्दमकारि
येन निजयोर्दोर्दण्डयोर्मण्डनम् ॥ ७८८९॥

7890@1   एतां विलोकय तनूदरि ताम्रपर्णीम्  अम्भोनिधौ विवृतशुक्तिपुटोद्धृतानि ।
7890@2    यस्याः पयांसि परिणाहिषु हारमूर्त्या  वामभ्रुवां परिणमन्ति पयोधरेषु
॥ ७८९०॥

7891@1   एतांश्छिनद्मि यदि तन्मम जीवितेन  शण्ढस्य किं नु यदि सन्त्वथ
गोपतेः किम् ।
7891@2    आसे प्रसार्य यदि तज्जनता हसन्ति  भारैर्गुणैश्च वृषणैश्च हला
श्रमो मे ॥ ७८९१॥

7892@1   एतांस्ते भ्रमरौघनीलकुटिलान् बध्नामि किं कुन्तलान्  किं न्यस्यामि
मधूकपाण्डुमधुरे गण्डेऽत्र पत्रावलीम् ।
7892@2    किं चास्मिन् व्यपनीय बन्धनमिदं पङ्केरुहाणां दलत्-  कोषश्रीमुषि
सर्वचित्तहरिणस्यारोपयामि स्तने ॥ ७८९२॥

7893@1   एताः करोत्पीडितवारिधारा  दर्पात् सखीभिर्वदनेषु सिक्ताः ।
7893@2    वक्रेतराग्रैरलकैस्तरुण्यश्  चूर्णारुणान् वारिलवान् वमन्ति ॥ ७८९३॥

7894@1   उद्बन्धकेशश्च्युतपत्त्रलेखो  विश्लेषिमुक्ताफलपत्त्रवेष्टः ।
7894@2    मनोज्ञ एव प्रमदामुखानाम्  अम्भोविहाराकुलितोऽपि वेषः ॥ ७८९४॥

7895@1   एताः कानपि मण्डयन्ति पुरुषान् नानाविधैर्भूषणैर् एताः कानपि वञ्चयन्ति
च जनान् मिथ्यावचोभिः पुनः ।
7895@2    एता वै रमयन्ति कानपि वरान् भावैर्मनोजोत्कटैः  स्वान्त भ्रान्त करोषि
किं बत मुधा नारीषु हार्दं हि तत् ॥ ७८९५॥

7896@1   एताः पङ्किलकूलरूढनलदस्तम्बक्वणत्कम्बवः
क्रीडत्कर्कटचक्रवालविदलज्जम्बालतोयाविलाः ।
7896@2    हृल्लेखं जनयन्त्यनूपसरितामुत्तुण्डगण्डूपदो-  त्कीर्णक्लिन्नमृदो
नदस्थपुटितप्रान्तास्तटीभूमयः ॥ ७८९६॥

7897@1   एताः प्रफुल्लकमलोत्पलवक्त्रनेत्रा  गोपाङ्गनाः कनकचम्पकपुष्पगौराः ।
7897@2    नानाविरागवसना मधुरप्रलापाः  क्रीडन्ति वन्यकुसुमाकुलकेशहस्ताः ॥ ७८९७॥

7898@1   एताः शार्दूलहेलादलितमृगकुलव्यक्तरक्ताभिषिक्त-
क्ष्मापीठास्वादलुब्धस्फुटतरकलहस्फारफ् एरण्डचण्डाः ।
7898@2    वेल्लन्निर्मोकवल्लीवलयनिगडितानोकहक्रोडनीड-
क्रीडन्निःशूकघूकव्यतिकरमुखरा भूमयो भीषयन्ति ॥ ७८९८॥

7899@1   एताः सम्प्रति गर्भगौरवभराद् राज्ञोऽवरोधाङ्गनाः  कान्तारेषु पलायितुं
बत कथं पद्भ्यां भवेयुः क्षमाः ।
7899@2    इत्थं चेतसि संविभाव्य सदयं वैकुण्ठकण्ठीरव  त्वन्नादावलिभिः
सखीभिरिव किं तद्गर्भपातः कृतः ॥ ७८९९॥

7900@1   एताः सत्यविहीना  धनलवलीनाः सुखक्षणाधीनाः ।
7900@2    वेश्या विशन्ति हृदयं  मुखमधुरा निर्विचाराणाम् ॥ ७९००॥

7901@1   एताः सुतनु मुखं ते  सख्यः पश्यन्ति हेमकूटगताः ।
7901@2    प्रत्यागतप्रसादं  चन्द्रमिवोपप्लवान् मुक्तम् ॥ ७९०१॥

7902@1   एताःस्थानपरिग्रहेण शिवयोरत्यन्तकान्तश्रियः  प्रालेयाचलमेखलावनभुवः
पुष्णन्ति नेत्रोत्सवम् ।
7902@2    व्यावल्गद्बलवैरिवारणवरप्रत्यग्रदन्ताहति-
श्वभ्रप्रस्रवदभ्रसिन्धुसवनप्रस्निग्धदेवद्रुमाः ॥ ७९०२॥

7903@1   एताः स्वार्थपरा नार्यः केवलं स्वसुखे रताः ।
7903@2    न तासां वल्लभो यस्मात् स्वसुतोऽपि सुखं विना ॥ ७९०३॥

7904@1   एता गुरुश्रोणिपयोधरत्वाद्  आत्मानमुद्वोढुमशक्नुवत्यः ।
7904@2    गाढाङ्गदैर्बाहुभिरप्सु बालाः  क्लेशोत्तरं रागवशात् प्लवन्ते ॥ ७९०४॥

7905@1   एतादृशे कलियुगेऽपि शतेषु कश्चिज् जातादरो जगति यः श्रुतिमार्ग एव ।
7905@2    यत् किंचिदाचरतु पात्रमसौ स्तुतीनां  श्लाघ्यं मितापमपि किं न
मरौ सरश्चेत् ॥ ७९०५॥

7906@1   एतानि क्रतुपृष्ठवेदिविलुठद्विप्राणि वातप्रमी-  च्छन्नोपान्ततरूणि
पश्य दधते पुण्याश्रमाणि श्रियम् ।
7906@2    यान्युत्क्षिप्य मनः पराञ्चति परं नारायणाराधन-
श्रद्धामोदितमेकदैव धनिकद्वारे च दारेषु च ॥ ७९०६॥

7907@1   एतानि तानि नवयौवनगर्हितानि  मिष्टान्नपानशयनासनलालितानि ।
7907@2    हारार्धहारमणिमण्डितभूषणानि  भूमौ पतन्ति विलुठन्ति कलेवराणि
॥ ७९०७॥

7908@1   एतानि तानि हरनेत्रशिखिप्रबन्ध-  दग्धस्मरव्रणविनाशरसायनानि ।
7908@2    केषां न विस्मयकराणि नितम्बिनीनां  विश्वप्रियाणि नयनार्धविलोकितानि
॥ ७९०८॥

7909@1   एतानि तान्यापतितानि काले  भाग्यक्षयान् निष्फलमुद्यमानि ।
7909@2    तुरङ्गमस्येव रणे निवृत्ते  नीराजनाकौतुकमङ्गलानि ॥ ७९०९॥

7910@1   एतानि निःसहतनोरसमञ्जसानि  शून्यं मनः पिशुनयन्ति गतागतानि ।
7910@2    एते च तीरतरवः प्रथयन्ति तापम्  आलम्बितोज्झितपरिग्लपितैः प्रवालैः
॥ ७९१०॥

7911@1   एतानि बालधवल प्रविहाय कामं  गोष्ठाङ्गणे तरलतर्णकचेष्टितानि ।
7911@2    स्कन्धं निधेहि धुरि पूर्वधुरीणमुक्तो  नेतव्यतामुपगतोऽस्ति तवैष
भारः ॥ ७९११॥

7912@1   एतानि मम पद्यानि पठित्वा यः सभां गतः ।
7912@2    स सदा पूज्यते राज्ञा सद्धर्मो नृगणैरिव ॥ ७९१२॥

7913@1   एतानि विंशतिपदान्याचरिष्यति यो नरः ।
7913@2    स जेष्यति रिपून् सर्वान् कल्याणश्च भविष्यति ॥ ७९१३॥

7914@1   एता निषिक्तरजतद्रवसंनिकाशा  धारा जवेन पतिता जलदोदरेभ्यः ।
7914@2    विद्युत् प्रदीपशिखया क्षणनष्टदृष्टाश्  छिन्ना इवाम्बरपटस्य दशाः
पतन्ति ॥ ७९१४॥

7915@1   एतानि सर्वदा तस्य न जायन्ते ततः परम् ।
7915@2    स्त्रीसङ्गं वर्जयेद् यत्नाद् बिन्दुं रक्षेत् प्रयत्नतः ।
7915@3आयुःक्षयो बिन्दुनाशाद् असामर्थ्यं च जायते ॥ ७९१५॥

7916@1   एतान् गुणांस्तात महानुभावान्  एको गुणः संश्रयते प्रसह्य ।
7916@2    राजा यदा सत्कुरुते मनुष्यं  सर्वान् गुणानेष गुणोऽतिभाति ॥ ७९१६॥

7917@1   एतान्यनिगृहीतानि व्यापादयितुमप्यलम् ।
7917@2    अविधेया इवादान्ता हयाः पथि कुसारथिम् ॥ ७९१७॥

7918@1   एतान्यवन्तीश्वरपारिजात-  जातानि तारापतिपाण्डुराणि ।
7918@2    सम्प्रत्यहं पश्यत दिग्वधूनां  यशःप्रसूनान्यवतंसयामि ॥ ७९१८॥

7919@1   एतान्यहानि किल चातकशावकेन  नीतानि कण्ठकुहरस्थितजीवितेन ।
7919@2    तस्यार्थिनो जलद पूरय वाञ्छितानि  मा भूत् त्वदेकशरणस्य बत
प्रमादः ॥ ७९१९॥

7920@1   एतान्येव तु बन्धाय सप्त सूक्ष्माणि सर्वदा ।
7920@2    भूरादीनां विरागोऽत्र संभवेद् यस्तु मुक्तये ॥ ७९२०॥

7921@1   एता याः प्रेक्षसे लक्ष्मीश्छत्त्रचामरचञ्चलाः ।
7921@2    स्वप्न एष महाबुद्धे दिनानि त्रीणि पञ्च च ॥ ७९२१॥

7922@1   एता रावणजीमूताद् बाणधारा विनिःसृताः ।
7922@2    विभान्ति राममासाद्य वारिधारा वषं यथा ॥ ७९२२॥

7923@1   एतावच्छक्यमस्माभिर्वक्तुं त्वं गुणवानिति ।
7923@2    रत्नाकरस्य रत्नौघपरिच्छेदे तु के वयम् ॥ ७९२३॥

7924@1   एतावज्जन्मसाफल्यं देहिनामिह देहिषु ।
7924@2    प्राणैरर्थैर्धिया वाचा श्रेय एवाचरेत् सदा ॥ ७९२४॥

7925@1   एतावज्जन्मसाफल्यं यदनायत्तवृत्तिता ।
7925@2    ये पराधीनतां यातास्ते वै जीवन्ति के मृताः ॥ ७९२५॥

7926@1   एतावता नन्वनुमेयशोभि  काञ्चीगुणस्थानमनिन्दितायाः ।
7926@2    आरोपितं यद् गिरिशेन पश्चाद्  अनन्यनारीकमनीयमङ्कम् ॥ ७९२६॥

7927@1   एतावतैव कार्येण मन्यध्वं नो कृतार्थताम् ।
7927@2    कर्तव्यानां परा काष्ठा नेदानीं विद्यते खलु ॥ ७९२७॥

7928@1   एतावत् सरसि सरोरुहस्य कृत्यं  भित्त्वाम्भः सपदि बहिर्विनिर्गतं यत् ।
7928@2    सौरभ्यं विकसनमिन्दिरानिवासस् तत् सर्वं दिनकरकृत्यमामनन्ति
॥ ७९२८॥

7929@1   एतावदेव पर्याप्तं भिक्षोरेकान्तशायिनः ।
7929@2    न तस्य म्रियते कश्चिन् म्रियते सोऽस्य कस्यचित् ॥ ७९२९॥

7930@1   एतावदेव हि फलं  पर्याप्तं ज्ञानसत्त्वयुक्तस्य ।
7930@2    यद्यापत्सु न मुह्यति  नाभ्युदये विस्मितो भवति ॥ ७९३०॥

7931@1   एतावन्तं समयमनयः केसरोत्सङ्गरङ्गी  हृद्भृङ्गीनां
सततमहरस्त्वं सरःसंचरेषु ।
7931@2    दैवादस्मिन् मधुप निपतन् कानने केतकीनाम्  एतां दीनामनुभव दशां
कीलितः कण्टकेषु ॥ ७९३१॥

7932@1   एतावानव्ययो धर्मः पुण्यश्लोकैरुपासितः ।
7932@2    यो भूतशोकहर्षाभ्याम् आत्मा शोचति हृष्यति ॥ ७९३२॥

7933@1   एतावानेव पुरुषः कृतं यस्मिन् न नश्यति ।
7933@2    यावच्च कुर्यादन्योऽस्य कुर्याद् बहुगुणं ततः ॥ ७९३३॥

7934@1   एतावानेव पुरुषो यज्जायात्मा प्रजेति ह ।
7934@2    विप्राः प्राहुस्तथा चैतद् यो भर्ता सा स्मृताङ्गना ॥ ७९३४॥

7935@1   एतावानेव पुरुषो यदमर्षी यदक्षमी ।
7935@2    क्षमवान् निरमर्षश्च नैव स्त्री न पुनः पुनः ॥ ७९३५॥

7936@1   एताश्चतुष्टयकला  द्वात्रिंशत् क्रमधृताः समस्ता वा ।
7936@2    संसारवञ्चकानां  विद्या विद्यावतामेव ॥ ७९३६॥

7937@1   एताश्चन्द्रोदयेऽस्मिन्नविरलमुशलोत्क्षेपदोलायमान-
स्निग्धश्यामाग्रपीनस्तनकलसनमत्कण्ठनालाग्ररम्याः ।
7937@2    उद्वेल्लद्बाहुवल्लीप्रचलितवलयश्रेणयः पामराणां  गेहिन्यो
दीर्घगीतिध्वनिजनितसुखास्तण्डुलान् कण्डयन्ति ॥ ७९३७॥

7938@1   एताश्चलद्वलयसंहतिमेखलोत्थ-  झंकारनूपुररवाहृतराजहंस्यः ।
7938@2    कुर्वन्ति कस्य न मनो विवशं तरुण्यो
वित्रस्तमुग्धहरिणीसदृशाक्षिपातैः ॥ ७९३८॥

7939@1   एतासु केतकिलतासु विकासिनीषु  सौभाग्यमद्भुततरं भवती बिभर्ति ।
7939@2    यत्कण्टकैर्व्यथितमात्मवपुर्न जानंस् त्वामेव सेवितुमुपक्रमते द्विरेफः
॥ ७९३९॥

7940@1   एतास्ता दिवसान्तभास्करदृशो धावन्ति पौराङ्गनाः
स्कन्धप्रस्खलदंशुकाञ्चलधृतिव्यासङ्गबद्धादराः ।
7940@2    प्रातर्यातकृषीवलागमभिया प्रोत्प्लुत्य वर्त्मच्छिदो
हट्टक्रीतपदार्थमूल्यकलनव्यग्राङ्गुलिग्रन्थयः ॥ ७९४०॥

7941@1   एतास्ता मलयोपकण्ठसरितामेणाक्षि रोधोभुवश्  चापाभ्यासनिकेतनं
भगवतः प्रेयो मनोजन्मनः ।
7941@2    यासु श्यामनिशासु पीततमसो मुक्तामयीश्चन्द्रिकाः  पीयन्ते
विवृतोर्ध्वचञ्चु विचलत्कण्ठं चकोराङ्गनाः ॥ ७९४१॥

7942@1   एतास्तु निर्घृणत्वेन निर्दयत्वेन नित्यशः ।
7942@2    विशेषाज्जाड्यकृत्येन दूषयन्ति कुलत्रयम् ॥ ७९४२॥

7943@1   एता हसन्ति च रुदन्ति च कार्यहेतोर् विश्वासयन्ति च परं न च
विश्वसन्ति ।
7943@2    तस्मान् नरेण कुलशीलसमन्वितेन  नार्यः श्मशानघटिका इव वर्जनीयाः
॥ ७९४३॥

7944@1   एते कर्बुरितातपास्तत इतः संजायमानाम्बुद-  च्छेदैः सम्प्रति
केतकीदलमिलद्दर्भातिथेयोदयाः ।
7944@2    ग्रामान्तोद्गतशालिबीजयवसाश्लेषप्रहृष्यन्मनो-
गोवाहायतगीतिगर्भितदिशो रम्याः सखे वासराः ॥ ७९४४॥

7945@1   एते किं ननु सत्यमेव तरवश्चञ्चत्प्रसूनोत्कराः  किं वा
काननवाटिकेयमनघायस्याममी कोकिलाः ।
7945@2    चित्रं कुत्र तिरोहिता मरुधरा सा यत्र मे पत्तनं  नानानिर्झरवैभवं
कुत इदं सद्यः समुन्मीलितम् ॥ ७९४५॥

7946@1   एते कूर्चकचाः सकङ्कणरणत्कर्णाटसीमन्तिनी-  हस्ताकर्षणलालिताः
प्रतिदिनं प्राप्ताः परामुन्नतिम् ।
7946@2    तेऽमी सम्प्रति पापिनापितकरभ्राम्यत्क्षुरप्रानन-  क्षुण्णाः क्षोणितले
पतन्ति परितः कॢप्तापराधा इव ॥ ७९४६॥

7947@1   एते केतकधूलिधूसररुचः शीतद्युतेरंशवः  प्राप्ताः सम्प्रति पश्चिमस्य
जलधेस्तीरं जराजर्जराः ।
7947@2    अप्येते विकसत्सरोरुहवनीदृक्पातसंभाविताः  प्राचीरागमुदीरयन्ति
तरणेस्तारुण्यभाजः कराः ॥ ७९४७॥

7948@1   एते केतकसूचिसौरभजुषः पौरप्रगल्भाङ्गना-
व्यालोलालकवल्लरीविलुलनव्याजोपभुक्ताननाः ।
7948@2    किंचोन्निद्रकदम्बकुड्मलकुटीधूलीलुठत्षट्पद-  व्यूहव्याहृतिहारिणो
विरहिणः कर्षन्ति वर्षानिलाः ॥ ७९४८॥

7949@1   एतेऽक्ष्णोर्जनयन्ति कामविरुजं सीतावियोगे घना  वाताः शीकरिणोऽपि
लक्ष्मण दृढं संतापयन्त्येव माम् ।
7949@2    इत्थं वृद्धपरंपरापरिणतैर्यस्मिन् वचोभिर्मुनीन्  अद्याप्युन्मनयन्ति
काननशुकाः सोऽयं गिरिर्माल्यवान् ॥ ७९४९॥

7950@1   एते चन्द्रशिलासमुच्चयमयाश्चन्द्रातपप्रस्फुरत्-
सर्वाङ्गीणपयःप्रवृत्तसरितो झात्कुर्वते पर्वताः ।
7950@2    येषामुन्मदजागरूकशिखिनि प्रस्थे नमेरुस्थिताः  श्यामा
मेघगभीरगद्गदगिरः क्रन्दन्ति कोयष्टयः ॥ ७९५०॥

7951@1   एते चांशकलाः पुंसः कृष्णस्तु भगवान् स्वयम् ।
7951@2    इन्द्रारिव्याकुलं लोकं मृडयन्ति युगे युगे ॥ ७९५१॥

7952@1   एते चान्ये च बहवः प्रयोगाः पारदारिकाः ।
7952@2    देशे देशे प्रवर्तन्ते राजभिः सम्प्रवर्तिताः ॥ ७९५२॥

7952@1   न त्वेवैतान् प्रयुञ्जीत राजा लोकहिते रतः ।
7952@2    निगृहीतारिषड्वर्गस्तथा विजयते महीम् ॥ ७९५२॥

7954@1   एते चान्ये च बहवो दोषाः प्रादुर्भवन्त्युत ।
7954@2    नृपतौ मार्दवोपेते हर्षुले च युधिष्ठिर ॥ ७९५४॥

7955@1   एते चापीन्द्रतुल्याः क्षितिपतितनया भीमसेनार्जुनाद्याः  शूराः सत्यप्रतिज्ञा
दिनकररुचयः केशवेनोपगूढाः ।
7955@2    ते दृष्टा पात्रहस्ता जगति कृपणवद् भैक्षचर्यानुयाताः  कः शक्तो
भालपट्टे विधिकरलिखितां कर्मरेखां प्रमार्ष्टुम् ॥ ७९५५॥

7956@1   एते चूतमहीरुहोऽप्यविरलैर्धूमायिताः षट्पदैर् एते प्रज्वलिताः
स्फुटत्किसलयोद्भेदैरशोकद्रुमाः ।
7956@2    एते किंशुकशाखिनोऽपि मलिनैरङ्गारिताः कुड्मलैः  कष्टं विश्रमयामि
कुत्र नयने सर्वत्र वामो विधिः ॥ ७९५६॥

7957@1   एते जीर्णकुलायजालजटिलाः पांसूत्कराकर्षिणः
शाखाकम्पविहस्तदुःस्थविहगानाकम्पयन्तस्तरून् ।
7957@2    हेलान्दोलितनर्तितोज्झितहतव्याघट्टितोन्मूलित-  प्रोत्क्षिप्तभ्रमितैः
प्रपापटलकैः क्रीडन्ति झञ्झानिलाः ॥ ७९५७॥

7958@1   एते ते गिरिकूटसंघटशिलासंघट्टशीर्णाम्भसः
प्रेङ्खच्चामरचारुसीकरकणस्मेरा दरीनिर्झराः ।
7958@2    यत्पातेषु निकुञ्जकुञ्जरमुखभ्रश्यन्मृणालाङ्कुर-  ग्रासोद्ग्रन्थितटं
रटन्ति परितः कण्ठीरवा भैरवम् ॥ ७९५८॥

7959@1   एते ते दिवसा वियोगिगुरवः पूरोल्लसत्सिन्धवो  विन्ध्यश्यामपयोदनीलनभसो
नीपार्जुनामोदिनः ।
7959@2    आसन्नप्रसवालसां सहचरीमालोक्य नीडार्थिनीं
चञ्चुप्रान्तकिलिञ्जसंचयपरः काकोऽपि येष्वाकुलः ॥ ७९५९॥

7960@1   एते ते दिवसास्त एव तरवस्ताश्च प्रगल्भस्त्रियस् तच्चैवाम्रवनं
सकोकिलरुतं सेयं सचन्द्रा निशा ।
7960@2    वातः सोऽपि च दक्षिणो धृतिहरः सोऽयं वसन्तानिलो  हा तारुण्य विना
त्वयाद्य सकलं पालालभारायते ॥ ७९६०॥

7961@1   एते ते दुरतिक्रमक्रममिलद्धर्मोर्मिमर्मच्छिदः  कादम्बेन रजोभरेण
ककुभो रुन्धन्ति जञ्झानिलाः ।
7961@2    गाढारम्भनिरुद्धनीरदघटासंघट्ट् अनीलीभवद्-
व्योमक्रोडकटाहपातुकपयोवेणीकणग्राहिणः ॥ ७९६१॥

7962@1   एते ते पुरतो मरुस्थलभुवः प्रोच्चण्डदावानल-
ज्वालालीढकठोरसूरकिरणप्लुष्टच्छदाः शाखिनः ।
7962@2    तानेतानवधीर्य खिन्नवपुषो दुःशीलझञ्झानिल-  क्रीडाभिर्न पयोद
गन्तुमुचितं वेलाभिषिक्तद्रुमान् ॥ ७९६२॥

7963@1   एते ते मलयाद्रिकन्दरजुषस्तच्छाखिशाखावली-
लीलाताण्डवसम्प्रदानगुरवश्चेतोभुवो बान्धवाः ।
7963@2    चूतोन्मत्तमधुव्रतप्रणयिनीहुङ्कारझङ्कारिणो  हा कष्टं प्रसरन्ति
पान्थयुवतीजीवद्रुहो वायवः ॥ ७९६३॥

7964@1   एते त्वद्वदनानुकारिरुचयो राकासुधांश्वादयो  नीत्वा ते स्मरणं दहन्ति
बत मामन्तःस्फुरन्त्यास्तव ।
7964@2    त्वं स्वामिन्यसि तज्जहीहि जहि वा नेदं पुनः सांप्रतं  यत्स्वस्पर्धिभिरेव
मर्दयसि मामेतैर्जघन्यैः प्रिये ॥ ७९६४॥

7965@1   एते दरिद्रशिशवस्तनुजीर्णकन्थां  स्कन्धे निधाय मलिनां पुलकाकुलाङ्गाः ।
7965@2    सूर्यस्फुरत्करकरम्बितभित्तिदेश-  लाभाय शीतसमये कलिमाचरन्ति
॥ ७९६५॥

7966@1   एतेन बद्धबलिना  संकोचमवाप्य वृद्धदेहेन ।
7966@2    यातं हरिणेव मया  द्वित्राणि पदानि कृच्छ्रेण ॥ ७९६६॥

7967@1   एते नर्तितमौलयो गुणगणप्रस्तावनाभिर्मणेर् जायन्तां वणिजो वयं तु
कनक त्वत्कीर्तिवैतालिकाः ।
7967@2    ते चाम्लानमुखेन हन्त भवता दाहच्छिदा वेदनाम्  अङ्गीकृत्य
नरेन्द्रशेखरसुखासीनाः क्रियन्ते यतः ॥ ७९६७॥

7968@1   एते नीवारवप्राः पृथुकुसुमसमित्पार्वतः कन्दरोऽयं  देवीयं जह्नुपुत्री
सिकतिलशयितः शान्तनिःशङ्करङ्कः ।
7968@2    कान्तारे दर्भदूर्वाचयशुचिनि वचः स्मार्तमावर्तयन्ति  ब्रह्माणो
दुर्विपाकग्रहगहनतया यामिनीजागरूकाः ॥ ७९६८॥

7969@1   एते नूतनचूतकोरकघनग्रासातिरेकीभवत्-  कण्ठध्वानजुषो हरन्ति
हृदयं मध्येवनं कोकिलाः ।
7969@2    येषामक्षिनिभेन भान्ति भगवद्भूतेशनेत्रानल-
ज्वालाजालकरालितासमशराङ्गारस्फुलिङ् गा इमे ॥ ७९६९॥

7970@1   एतेनोत्कृत्तकण्ठप्रतिसुभटनटारब्धनाट्याद्भुतानां  कष्टं द्रष्टैव
नाभूद् भुवि समरसमालोकिलोकास्पदेऽपि ।
7970@2    अश्वैरस्वैरवेगैः कृतखुरखुरलीमङ्क्षुविक्षुद्यमान-
क्ष्मापृष्ठोत्तिष्ठदन्धंकरणरण धुरारेणुधारान्धकारात् ॥ ७९७०॥

7971@1   एते पञ्चदशानर्था ह्यर्थमूला मता नृणाम् ।
7971@2    तस्मादनर्थमर्थाख्यं श्रेयोऽर्थी दूरतस्त्यजेत् ॥ ७९७१॥

7972@1   भिद्यन्ते भ्रातरो दाराः पितरः सुहृदस्तथा ।
7972@2    एकास्निग्धाः काकिणिना सद्यः सर्वेऽरयः कृताः ॥ ७९७२॥

7973@1   अर्थेनाल्पीयसा ह्येते संरब्धा दीप्तमन्यवः ।
7973@2    त्यजन्त्याशुस्पृधो घ्नन्ति सहसोत्सृज्य सौहृदम् ॥ ७९७३॥

7974@1   एते पल्लिपुरन्ध्रिनिर्भरजलक्रीडाहृताम्भःकण-
क्षोदक्षालितलग्नपान्थवनितानिःश्वासतीव्रातपाः ।
7974@2    वान्ति स्वैरविहारकुञ्जरकरच्छिद्रोदराघूर्णन-
प्रारब्धोच्चमृदङ्गनादमुखरास्तापीनिकुञ्जानिलाः ॥ ७९७४॥

7975@1   एते पल्लीपरिवृढवधूप्रौढकन्दर्पकेलि-
क्लिश्यत्पीनस्तनपरिसरस्वेदसम्पद्विपक्षाः ।
7975@2    वान्ति स्वैरं सरसि सरसि क्रोडदंष्ट्राविमर्द-
त्रुट्यद्गुन्द्रापरिमलगुणग्राहिणो गन्धवाहाः ॥ ७९७५॥

7976@1   एते पाटीरवाटीनवविटपनटीलास्यशिक् षातिदक्षा
दोलाखेलत्पुरंध्रीश्रमजलकणिकाजालपातिप्रत् आनाः ।
7976@2    सौरभ्यादापतद्भिर्मधुकरपटलैः पृष्ठतोऽनुप्रयाताः  कामाग्नेः
स्फारधाय्याः पथिककुलवधूबद्धवैराः समीराः ॥ ७९७६॥

7977@1   एते पुरः सुरभिकोमलहोमधूम-  लेखानिपीतनवपल्लवशोणिमानः ।
7977@2    पुण्याश्रमाः श्रुतिसमोहितसामगीति-  साकूतनिश्चलकुरङ्गकुलाः स्फुरन्ति
॥ ७९७७॥

7978@1   एते प्रशस्ततरवो दन्तधावनकर्मणि ।
7978@2    कण्टकिक्षीरवृक्षोत्थद्वादशाङ्गुलम् अव्रणम् ॥ ७९७८॥

7979@1   एते बहुविधाः शोका विलापरुदिते तथा ।
7979@2    वर्जनीया हि धीरेण सर्वावस्थासु धीमता ॥ ७९७९॥

7980@1   एते मेकलकन्यकाप्रणयिनः पातालमूलस्पृशः  संत्रासं जनयन्ति
विन्ध्यभिदुरा वारां प्रवाहाः पुरः ।
7980@2    लीलोन्मूलितनर्तितप्रतिहतव्यावर्तितप्रेरित-
त्यक्तस्वीकृतनिह्नुतप्रचलितप्रोद्धूततीरद्रुमाः ॥ ७९८०॥

7981@1   एते लक्ष्मण जानकीविरहिणं मां खेदयन्त्यम्बुदा  मर्माणीव च
घट्टयन्त्यलममी क्रूराः कदम्बानिलाः ।
7981@2    इत्थं व्याहृतपूर्वजन्मविरहो यो राधया वीक्षितः  सेर्ष्यं शङ्कितया
स वः सुखयतु स्वप्नायमानो हरिः ॥ ७९८१॥

7982@1   एते वयं तनुधनाः कृपणेयमुर्वी  दीनाः शतं मृदु च विस्तरयन्ति
वाचः ।
7982@2    तद् भ्रातरः शकुनिफेरवसारमेया  ढौकध्वमेतदहह स्फुटतु क्षणेन
॥ ७९८२॥

7983@1   एते वयममी दाराः कन्येयं कुलजीवितम् ।
7983@2    ब्रूत येनात्र वः कार्यम् अनास्था बाह्यवस्तुषु ॥ ७९८३॥

7984@1   एते वश्यकरोपाया दुर्जने निष्फलाः स्मृताः ।
7984@2    तत्संनिधिं त्यजेत् प्राज्ञः शक्तस्तं दण्डतो जयेत् ।
7984@3छलभूतैस्तु तद्रूपैरुपायैरेभिरेव वा ॥ ७९८४॥

7985@1   एते वामविलोचनाकुचसखैः सोढव्यशीतार्तयः  प्राप्ताः पश्चिमसैन्धवस्य
मरुतः प्रेमच्छिदो वासराः ।
7985@2    यत्रापास्य पुराणपङ्कजमयं देवः सश‍ृङ्गारभूर् आदत्ते
नवकुन्दकुड्मलशिखानिर्माणमन्यद् धनुः ॥ ७९८५॥

7986@1   एते वारिकणान् किरन्ति पुरुषान् वर्षन्ति नाम्भोधराः  शैलाः
शाद्वलमुद्वमन्ति न वमन्त्येते पुनर्नायकान् ।
7986@2    त्रैलोक्ये तरवः फलानि सुवते नैवारभन्ते जनान्  धातः कातरमालपामि
कुलटाहेतोस्त्वया किं कृतम् ॥ ७९८६॥

7987@1   एते वैयाकरणपशवः स्वीयमायुर्वृथैव  प्राज्ञंमन्याः श्रवणकटुभिः
शब्दजालैः क्षिपन्ति ।
7987@2    शश्वत्कान्ताधरमधुरतावर्णनं कुर्वतां नस् त्वाशीर्वादैरिह सहृदयाः
प्रत्यहं वर्धयन्ते ॥ ७९८७॥

7988@1   एते व्योमनि शोषयन्ति हरिणत्रासाच्चिरं चीवरे  संध्याकर्मविधौ
कमण्डलुमिमे पश्यन्ति रिक्तं भृतम् ।
7988@2    भिक्षन्ते च फलान्यमी करपुटीपात्रेण चानोकहान्  एषामर्घविधौ च
संनिधिगताः पुष्प्यन्त्यकाण्डे लताः ॥ ७९८८॥

7989@1   एते शारदकौमुदीकुलभुवः क्षीरोदधेः सोदराः  शेषाहेः सुहृदो
विनिद्रकुमुदश्रेणीमहःस्राविणः ।
7989@2    शीतांशोः सहपांशुखेलनसखाः स्वःसिन्धुसंबन्धिनः
प्रालेयाचलबन्धवस्तव गुणाः कैर्नेह कर्णार्पिताः ॥ ७९८९॥

7990@1   एतेषां नवचक्राणाम् एकैकं ध्यायतो मुनेः ।
7990@2    सिद्धयो मुक्तिसहिताः करस्थाः स्युर्दिने दिने ॥ ७९९०॥

7991@1   एतेषामनुकूलो  दक्षिणधृष्टौ शठश्चेति ।
7991@2    भेदचतुष्टयमेषां  वदाम्युदाहरणमेकैकम् ॥ ७९९१॥

7992@1   एतेषु हा तरुणमारुतधूयमान-  दावानलैः कवलितेषु महीरुहेषु ।
7992@2    अम्भो न चेज्जलद मुञ्चसि मा विमुञ्च  वज्रं पुनः क्षिपसि निर्दय
कस्य हेतोः ॥ ७९९२॥

7993@1   एते संततभृज्यमानचणकामोदप्रधाना मनः
कर्ष्यन्त्यूषरसंनिवेशजरठच्छायाः स्थलीग्रामकाः ।
7993@2    तारुण्यातिशयाग्रपामरवधूसोल्लासहस्तग्रह-
भ्राम्यत्पीवरयन्त्रकघ्वनिरसद्गम्भीरगेहोदराः ॥ ७९९३॥

7994@1   एते सम्प्रति वैमनस्यमनिशं निःशङ्कमातन्वते
कान्तारस्थलपद्मिनीपरिमलैरानन्दितेन्दिन्दिराः ।
7994@2    उन्मीलत्सहकारकाननतटीवाचालपुंस्कोकिल-
ध्वानाकर्णनकांदिशीकपथिकावस्कन्दिनो वासराः ॥ ७९९४॥

7995@1   एते समुल्लसद्भासो राजन्ते कुन्दकोरकाः ।
7995@2    शीतभीता लताकुन्दम् आश्रिता इव तारकाः ॥ ७९९५॥

7996@1   एते स्निग्धतमा इति  मा मा क्षुद्रेषु कुरुत विश्वासम् ।
7996@2    सिद्धार्थानामेषां  स्नेहोऽप्यश्रूणि पातयति ॥ ७९९६॥

7997@1   एते हि कामकलिताः  परिमललीनालिवलयहुंकारैः ।
7997@2    सूचितदानाः करिणो  बध्यन्ते क्षिप्रमबलाभिः ॥ ७९९७॥

7998@1   एते हि गुणाः पङ्कज  सन्तोऽपि न ते प्रकाशमायान्ति ।
7998@2    यल्लक्ष्मीवसतेस्तव  मधुपैरुपभुज्यते कोशः ॥ ७९९८॥

7999@1   एते हि जीवाश्चिद्भावा भवे भावनया हिताः ।
7999@2    ब्रह्मणः कलिताकाराः सहस्रायुतकोटिशः ॥ ७९९९॥

8000@1   एते हि देहदाहाद्  विरहा इव दुःसहा भिषजः ।
8000@2    ग्रीष्मदिवसा इवोग्रा  बहुतृष्णाः शोषयन्त्येव ॥ ८०००॥

8001@1   एते हि विद्युद्गुणबद्धकक्षा  गजा इवान्योन्यमभिद्रवन्तः ।
8001@2    शक्राज्ञया वारिधराः सधारा  गां रूप्यरज्ज्वेव समुद्धरन्ति ॥ ८००१॥

8002@1   एते हि समुपासीना विहगा जलचारिणः ।
8002@2    नावगाहन्ति सलिलम् अप्रगल्भा इवाहवभ् ॥ ८००२॥

8003@1   एतैः पिष्टतमालवर्णकनिभैरालिप्तमम्भोधरैः  संसक्तैरुपवीजितं
सुरभिभिः शीतैः प्रदोषानिलैः ।
8003@2    एषाम्भोदसमागमप्रणयिनी स्वच्छन्दमभ्यागता  रक्ता कान्तमिवाम्बरं
प्रियतमा विद्युत् समालिङ्गति ॥ ८००३॥

8004@1   एतैरार्द्रतमालपत्रमलिनैरापीतसूर्यं नभो  वल्मीकाः शरताडिता इव
गजाः सीदन्ति धाराहताः ।
8004@2    विद्युत् काञ्चनदीपिकेव रचिता प्रासादसंचारिणी  ज्योत्स्ना दुर्बलभर्तृकेव
वनिता प्रोत्सार्य मेघैर्हृता ॥ ८००४॥

8005@1   एतैरेव यदा गजेन्द्रमलिनैराध्मातलम्बोदरैर् गर्जद्भिः
सतडिद्बलाकशबलैर्मेघैः सशल्यं मनः ।
8005@2    तत् किं प्रोषितभर्तृवध्यपटहो हा हा हृताशो बकः  प्रावृट्
प्रावृडिति ब्रवीति शठधीः क्षारं क्षते प्रक्षिपन् ॥ ८००५॥

8006@1   एतैर्जह्नुसुताजलैरयमुनाभिन्नैरलग्नाञ्जनैर् नारीणां
नयनैरकर्दमलवालिप्तैर्मृणालाङ्कुरैः ।
8006@2    हारैरस्फुरदिन्द्रनीलतरलैः कुन्दैरलीनालिभिर् वेल्लद्भिर्भुवनं
विभूषितमिदं शीतद्युतेरंशुभिः ॥ ८००६॥

8007@1   एतैर्जातैः किमिह बहुभिर्भोगिभिः किं तु मन्ये  मान्यः कोऽपि प्रभवति
जगत्येकशेषः स शेषः ।
8007@2    यस्मिन् गौरीपृथुकुचतटीकुङ्कुमस्थासकाङ्के  येन स्थाणोरुरसि रहितो
हारवल्लीविलासः ॥ ८००७॥

8008@1   एतैर्दक्षिणगन्धवाहवलनैः श्रीखण्ड किं सौरभं  ब्रूमस्ते परितो
मधुव्रतयुवा येनायमानीयते ।
8008@2    माकन्दादपहृत्य पङ्कजवनादुद्धूय कुन्दोदराद्
उद्भ्राम्यद्द्विपगण्डमण्डलतलादाकृष्य हृष्यन्मनाः ॥ ८००८॥

8009@1   एतैर्यदि सुस्निग्धैर् वल्मीकैः परिवृतास्ततस्तोयम् ।
8009@2    हस्तैस्त्रिभिरुत्तरतश्  चतुर्भिरर्धेन च नरस्य ॥ ८००९॥

8010@1   एतैर्यद्यद् समादिष्टं शुभं वा यदि वाशुभम् ।
8010@2    कर्तव्यं नियतं भीतैरप्रमत्तैर्बुभूषुभिः ॥ ८०१०॥

8011@1   एतौ द्वौ दशकण्ठकण्ठकदलीकान्तारकान्तिच्छिद उ
वैदेहीकुचकुम्भकुङ्कुमरजःसान्द्रारुणाङ्काङ्कितौ ।
8011@2    लोकत्राणविधानसाधुसवनप्रारम्भयूपौ भुजौ  देयास्तामुरुविक्रमौ
रघुपतेः श्रेयांसि भूयांसि वः ॥ ८०११॥

8012@1   एनं विहाय तुलसीविपिनोपकण्ठं  गोप्यः परत्र नयनाम्बुजमीलनानि ।
8012@2    कुर्वन्तु किंतु तुलसीदलनीलभासं  का वा मुकुन्दमनुविन्दतु लीनमस्मिन्
॥ ८०१२॥

8013@1   एनसानेन तिर्यक् स्याद् इत्यादिः का विभीषिका ।
8013@2    राजिलोऽपि हि राजेव स्वैः सुखी सुखहेतुभिः ॥ ८०१३॥

8014@1   एनाममन्दमकरन्दविनिद्रबिन्दु-  संदोहदोहदपदं नलिनीं विमुच्य ।
8014@2    हे मुग्ध षट्पद निरर्थकरागभाजि  जातं मनस्तव जपाकुसुमे किमत्र
॥ ८०१४॥

8015@1   एभिर्जितैर्जितं सर्वं सरुतेन महात्मना ।
8015@2    स्मृत्वा विवर्जयेदेतान् षड्दोषांश्च महीपतिः ॥ ८०१५॥

8016@1   एभिर्दिनैस्तु शिष्याय गुरुः शस्त्राणि दापयेत् ।
8016@2    संतर्प्य दानहोमाभ्यां सुरान् वेदविधानतः ॥ ८०१६॥

8017@1   एभिर्नाशितयोगास्तु सकला देवयोनयः ।
8017@2    उपसर्गैर्महाघोरैरावर्तन्ते पुनः पुनः ॥ ८०१७॥

8018@1   एरण्डपत्त्रशयना  जनयन्ती स्वेदमलघुजघनतटा ।
8018@2    धूलिपुटीव मिलन्ती  स्मरज्वरं हरति हलिकवधूः ॥ ८०१८॥

8019@1   एरण्डबीजप्रतिमम् अङ्गं यस्मिन् प्रतीयते ।
8019@2    महिषाख्यः स वै खड्गो नीलमेघसमच्छविः ॥ ८०१९॥

8020@1   एरण्डभिण्डार्कनलैः प्रभूतैरपि संभृतैः ।
8020@2    दारुकृत्यं यथा नास्ति तथा नाज्ञैः प्रयोजनम् ॥ ८०२०॥

8021@1   एलाकरणढेकीभिर्वर्तन्या डूमडेन च ।
8021@2    लम्भरासैकतालीभिः शुद्धसूडोऽष्टभिः स्मृतः ॥ ८०२१॥

8022@1   एवं कदाचिन् नरकं स्वर्गं योन्यन्तराण्यपि ।
8022@2    प्रयान्ति जीवा मोहेन मोहिता भवसंकटे ॥ ८०२२॥

8023@1   एवं करणसामर्थ्यात् संयम्यात्मानमात्मना ।
8023@2    नयापनयविद् राजा कुर्वीत हितमात्मनः ॥ ८०२३॥

8024@1   एवं कर्तुं व वक्तुं च यो जानाति छलप्रियः ।
8024@2    स करोतु स यात्वेवं कर्तुं भोक्तुं निजं हितम् ॥ ८०२४॥

8025@1   एवं कुकर्म सर्वस्य फलत्यात्मनि सर्वदा ।
8025@2    यो यद् वपति बीजं हि लभते सोऽपि तत्फलम् ॥ ८०२५॥

8026@1   तस्मात् परविरुद्धेषु नोत्सहन्ते महाशयाः ।
8026@2    एतदुत्तमसत्त्वानां विधिसिद्धं हि सद्व्रतम् ॥ ८०२६॥

8027@1   एवं कुर्यात् समुदयं वृद्धिं चायस्य दर्शयेत् ।
8027@2    ह्रासं व्ययस्य च प्राज्ञः साधयेच्च विपर्ययम् ॥ ८०२७॥

8028@1   एवंगतस्य मम सांप्रतमेतदर्हम्  अत्रेदमौपयिकमित्थमिदं च साध्यम् ।
8028@2    अस्मिन् प्रमाणमिदमित्यपि बोद्धुमम्ब  शक्तिर्न मे भुवनसाक्षिणि किं
करोमि ॥ ८०२८॥

8029@1   एवं च भाषते लोकश्चन्दनं किल शीतलम् ।
8029@2    पुत्रगात्रस्य संस्पर्शश्चन्दनादतिरिच्यते ॥ ८०२९॥

8030@1   एवं चेत् सरसि स्वभावमहिमा जाड्यं किमेतादृशं  यस्मादेव निसर्गतः
सरलता किं ग्रन्थिमत्तेदृशी ।
8030@2    मूलं चेच् शुचि पङ्कजश्रुतिरियं कस्माद् गुणा यद्यमी  किं छिद्राणि
सखे मृणाल भवतस्तत्त्वं न मन्यामहे ॥ ८०३०॥

8031@1   एवं चेद् विधिना कृतोऽस्युपकृतौ कस्यांचिदप्यक्षमः  कामं
मोपकृथास्ततस्तव मरो वाच्यं न धीरो भव ।
8031@2    किं त्वारान् मृगतृष्णयोपजनयन्नम्भोमुचां वञ्चनां  प्रेम्णा
कर्षसि तर्षमूर्छितधियोऽप्यन्यानतः शोच्यसे ॥ ८०३१॥

8032@1   एवं चोरानचोराख्यान् वणिक्कारुकुशीलवान् ।
8032@2    भिक्षुकान् कुहकांश्चान्यान् वारयेद् देशपीडनात् ॥ ८०३२॥

8033@1   एवं जडेषु लोकेषु स्त्रीषु मुग्धासु का कथा ।
8033@2    बुद्धिहीनप्रसादेन जीवामः केवलं वयम् ॥ ८०३३॥

8033A@1   एवं जरा हन्ति च निर्विशेषं  स्मृतिं च रूपं च पराक्रमं च ।
8033A@2    न चैव संवेगमुपैति लोकः  प्रत्यक्षतोऽपीदृशमीक्षमाणः ॥

8034@1   एवंज्ञात्वा नरेन्द्रेण भृत्याः कार्या विचक्षणाः ।
8034@2    कुलीनाः शौर्यसम्पन्नाः शक्ता भक्ताः क्रमागताः ॥ ८०३४॥

8035@1   एवंज्ञात्वा महाभागाः पुरुषेण विजानता ।
8035@2    दिवा तत् कर्म कर्तव्यं येन रात्रौ सुखं स्वपेत् ॥ ८०३५॥

8036@1   एवं दुरवधार्यैव गतिश्चित्तस्य योषिताम् ।
8036@2    सवैरस्याविचारस्य नीचैकाभिमुखस्य च ॥ ८०३६॥

8037@1   एवं चात्यक्तशीलानां ससत्त्वानां जितक्रुधाम् ।
8037@2    तुष्ट्यैवाचिन्तिता एव स्वयमायान्ति सम्पदः ॥ ८०३७॥

8038@1   एवं देवोपहास्यत्वं लोके गच्छन्त्यबुद्धयः ।
8038@2    लभन्ते नार्थसंसिद्धिं पूज्यन्ते तु सुबुद्धयः ॥ ८०३८॥

8039@1   एवं द्रव्यं द्विपवनं सेतुबन्धमथाकरान् ।
8039@2    रक्षेत् पूर्वकृतान् राजा नवांश्चाभिप्रवर्तयेत् ॥ ८०३९॥

8040@1   एवं नरेश वनिताहृदये कदाचित्  कूटाद् ऋते वसति सत्यकथालवोऽपि ।
8040@2    तत् सार्थसाध्यगमनासु सदैव तासु  शून्याटवीष्विव रमेत न भूतिकामः
॥ ८०४०॥

8041@1   एवं न शक्नुवन्तीह यत् तत् कर्तुमशेषतः ।
8041@2    यथाशक्ति न तस्यांशम् अपि कुर्वन्त्यबुद्धयः ॥ ८०४१॥

8042@1   एवं निश्चितमभ्येति शुभमेव शुभात्मनाम् ।
8042@2    एवं चातिक्रमो नाम क्लेशाय महतामपि ॥ ८०४२॥

8043@1   अविश्वासास्पदं चैव स्त्रीणां स्पृशति नाशयम् ।
8043@2    प्राणदानोपकारोऽपि किं तासामन्यदुच्यते ॥ ८०४३॥

8044@1   एवं निसर्गचपला ललना विवेक-  वैराग्यदायिबहुदुश्चरितप्रबन्धाः ।
8044@2    साध्वी तु काचिदपि तासु कुलं विशालं  यालंकरोत्यभिनवा खमिवेन्दुलेखा
॥ ८०४४॥

8045@1   एवं निहत्य संग्रामे दुष्टशत्रुं मदोद्धतम् ।
8045@2    जयतूर्यनिनादेन हर्षयन् सुभटान् स्वकान् ॥ ८०४५॥

8046@1   ॥। ॥। ॥। ॥। ॥। ॥। ।
8046@2    एवं नोज्झति मूढोऽर्थान् यावदर्थैः स नोज्झितः ॥ ८०४६॥

8047@1   ॥। ॥। ॥। ॥। ॥। ॥। ।
8047@2    एवं पशुश्च मूर्कश्च निर्विवेकमती समौ ॥ ८०४७॥

8048@1   एवं पुत्राश्च पौत्राश्च ज्ञातयो बान्धवास्तथा ।
8048@2    तेषु स्नेहो न कर्तव्यो विप्रयोगो हि तैर्ध्रुवम् ॥ ८०४८॥

8049@1   एवं प्रज्ञैव परमं बलं न तु पराक्रमः ।
8049@2    यत्प्रभावेण निहतः शशकेनापि केसरी ॥ ८०४९॥

8050@1   एवं प्रयत्नं कुर्वीत यानशय्यासनाशने ।
8050@2    स्थाने प्रसाधने चैव सर्वालङ्कारकेषु च ॥ ८०५०॥

8051@1   एवं फलति सर्वस्य विधिः सत्त्वानुसारतः ।
8051@2    तत् सुसत्त्वो भवेत् सत्त्वहीनं न वृण्वते श्रियः ॥ ८०५१॥

8052@1   ॥। ॥। ॥। ॥। ॥। ॥। ।
8052@2    एवं बहु क्षपयति स्वल्पस्यार्थे धनान्धधीः ॥ ८०५२॥

8053@1   एवं बहूनपि रिपून् समरप्रवृत्तान्  द्वेषाकुलानगणितस्वपरस्वरूपान् ।
8053@2    एकोऽप्यनन्यसमपौरुषभग्नसार-  दर्पज्वराञ् जयति संयुगमूर्ध्नि
धीरः ॥ ८०५३॥

8054@1   एवं बुद्धेः परं बुद्ध्वा संस्तभ्यात्मानमात्मना ।
8054@2    जहि शत्रुं महाबाहो कामरूपं दुरासदम् ॥ ८०५४॥

8055@1   एवं ब्रुवन्ति लोकेऽत्र धनिनां पुरतःस्थिताः ।
8055@2    कुलीना अपि पापानां दृश्यन्ते धनलिप्सया ।
8055@3दरिद्रस्य मनुष्यस्य क्षितौ राज्यं प्रकुर्वतः ॥ ८०५५॥

8056@1   एवं भवति लोकेऽस्मिन् देव सर्वस्य सर्वदा ।
8056@2    प्राक्कर्मोपार्जितं जन्तोः सर्वमेव शुभाशुभम् ॥ ८०५६॥

8057@1   एवं भवन्ति वेश्याः  स्वार्थैकरता व्यपेतसद्भावाः ।
8057@2    अभिलषितविषयसिद्धेः  का हानिस्तदपि युष्माकम् ॥ ८०५७॥

8058@1   एवं मनः कर्मवशं प्रयुङ्क्ते  अविद्ययात्मन्युपधीयमाने ।
8058@2    प्रीतिर्न यावन्मयि वासुदेवे  न मुच्यते देहयोगेन तावत् ॥ ८०५८॥

8059@1   ॥। ॥। ॥। ॥। ॥। ॥। ।
8059@2    एवं मूढप्रभुर्वेत्ति निग्रहं नाप्यनुग्रहम् ॥ ८०५९॥

8060@1   एवं मूढस्य मूढत्वं स्वार्थान्धस्यातिचित्रता ।
8060@2    ॥। ॥। ॥। ॥। ॥। ॥। ॥ ८०६०॥

8061@1   एवं मोहप्रभवो  रागो न स्त्रीषु कस्य दुःखाय ।
8061@2    तास्वेव विवेकभृतां  भवति विरागस्तु मोक्षाय ॥ ८०६१॥

8062@1   एवं यथाह भवती मम सर्वदोषाः  कः स्वामिना कुवलयाक्षि सहानुबन्धः ।
8062@2    एषोऽञ्जलिर्विरचितः कुरु निग्रहं मे  दासेऽपराधवति कोऽवसरः
क्षमायाः ॥ ८०६२॥

8063@1   एवं लेपत्रयं कुर्यात् सप्तमे सप्तमेऽहनि ।
8063@2    ततो जन्मावधि कचाः कृष्णाः स्युर्भ्रमरप्रभाः ॥ ८०६३॥

8064@1   एवं लोकं परं विद्यान् नश्वरं कर्मनिर्मितम् ।
8064@2    सतुल्यातिशयध्वंसं यथा मण्डलवर्तिनाम् ॥ ८०६४॥

8065@1   एवं वशीकृतस्वात्मा नित्यं स्मितमुखो भवेत् ।
8065@2    त्यजेद् भ्रकुटिसंकोचं पूर्वाभाषी जगत्सुहृत् ॥ ८०६५॥

8066@1   एवंवादिनि देवर्षौ पार्श्वे पितुरधोमुखी ।
8066@2    लीलाकमलपत्राणि गणयामास पार्वती ॥ ८०६६॥

8067@1   एवं विचारश्चिन्ता च सारं राज्येऽधिकं नु किम् ।
8067@2    ॥। ॥। ॥। ॥। ॥। ॥। ॥ ८०६७॥

8068@1   एवंविधान् गजाञ् जात्यान् वनादानीय पार्थिवः ।
8068@2    विनये शिष्यवत् कुर्यात् पुत्रवत् परिपालयेत् ॥ ८०६८॥

8069@1   एवंविधे भावि न वेति चित्ते  निवेश्य कार्यं भषणं विमुञ्चेत् ।
8069@2    संभक्ष्य पिण्डं स्थिरतां गतस्य  चेष्टादिकं तस्य निरूपणीयम्
॥ ८०६९॥

8070@1   एवं विलोक्यास्य गुणाननेकान्  समस्तपापारिनिरासदक्षान् ।
8070@2    विशुद्धबोधा न कदाचनापि  ज्ञानस्य पूजां महतीं त्यजन्ति ॥ ८०७०॥

8071@1   एवं विषप्रयोगेण शत्रूणां क्षुद्रधातकम् ।
8071@2    क्षीणेन क्रियते यत् तु विषदण्डः स उच्यते ॥ ८०७१॥

8072@1   एवं विषह्य विधुरस्य विधेर्नियोगम्  आपत्सु रक्षितचरित्रधना हि
साध्व्यः ।
8072@2    गुप्ताः स्वसत्त्वविभवेन महत्तमेन  कल्याणमादधति पत्युरथात्मनश्च
॥ ८०७२॥

8073@1   एवंवृत्तस्य राज्ञस्तु शिलोञ्छेनापि जीवतः ।
8073@2    विस्तीर्यते यशो लोके तैलबिन्दुरिवाम्भसि ॥ ८०७३॥

8074@1   एवं वेधत्रयं कुर्याच् शङ्खदुन्दुभिनिःस्वनैः ।
8074@2    ततः प्रणम्य गुरवे धनुर्बाणान् निवेदयेत् ॥ ८०७४॥

8075@1   एवं श्रमविधिं कुर्याद् यावत् सिद्धिः प्रजायते ।
8075@2    श्रमे सिद्धे च वर्षासु नैव ग्राह्यं धनुः करे ॥ ८०७५॥

8076@1   एवं संचिन्त्य मनसा प्रेत्य कर्मफलोदयम् ।
8076@2    मनोवाक्कर्मभिर्नित्यं शुभं कर्म समाचरेत् ॥ ८०७६॥

8077@1   एवं सन्त्येव देवेह भर्तृभक्ताः कुलाङ्गनाः ।
8077@2    न पुनः सर्वथा सर्वा दुर्वृत्ता एव योषितः ॥ ८०७७॥

8078@1   एवं सर्वं विधायेदम् इतिकर्तव्यमात्मनः ।
8078@2    युक्तश्चैवाप्रमत्तश्च परिरक्षेदिमाः प्रजाः ॥ ८०७८॥

8079@1   एवं सर्वजगद् विलोक्य कलितं दुर्वारवीर्यात्मना  निस्त्रिंशेन
समस्तसत्त्वसमितिप्रध्वंसिना मृत्युना ।
8079@2    सद्रत्नत्रयशातमार्गणगणं गृह्णन्ति तच्छित्तये  सन्तः शान्तधियो
जिनेश्वरतपः साम्राज्यलक्ष्मीश्रिताः ॥ ८०७९॥

8080@1   एवं सर्वजनानां  दुःखकरं जठरशिखिनमतिविषमम् ।
8080@2    संतोषजलैरमलैः  शमयन्ति यतीश्वरा ये ते ॥ ८०८०॥

8081@1   एवं सर्वमिदं कृत्वा यन् मयासादितं शुभम् ।
8081@2    तेन स्यां सर्वसत्त्वानां सर्वदुःखप्रशान्तिकृत् ॥ ८०८१॥

8082@1   एवं सर्वमिदं राजा संमन्त्र्य सह मन्त्रिभिः ।
8082@2    व्यायम्याप्लुत्य मध्याह्ने भोक्तुमन्तःपुरं व्रजेत् ॥ ८०८२॥

8083@1   एवं सर्वात्मना कार्या रक्षा योगविदानिशम् ।
8083@2    धर्मार्थकाममोक्षाणां शरीरं साधनं यतः ॥ ८०८३॥

8084@1   एवं सर्वेषु भूतेषु भक्तिरव्यभिचारिणी ।
8084@2    कर्तव्या पण्डितैर्ज्ञात्वा सर्वभूतमयं हरिम् ॥ ८०८४॥

8085@1   एवं साधारणं देहम् अव्यक्तप्रभवाप्ययम् ।
8085@2    को विद्वानात्मसात्कृत्वा हन्ति जन्तूनृतेऽसतः ॥ ८०८५॥

8086@1   एवं सिद्धो भवेद् योगी वञ्चयित्वा विधानतः ।
8086@2    कालं कलितसंसारं पौरुषेणाद्भुतेन हि ॥ ८०८६॥

8087@1   एवं स्थापय सुभ्रु बाहुलतिकामेवं कुरु स्थानकं  नात्युच्चैर्नम
कुञ्चयाग्रचरणौ मां पश्य तावत् क्षणम् ।
8087@2    एवं नर्तयतः स्ववक्त्रमुरजेनाम्भोधरध्वानिना  शंभोर्वः परिपान्तु
नर्तितलयच्छेदाहतास्तालिकाः ॥ ८०८७॥

8088@1   ॥। ॥। ॥। ॥। ॥। ॥। ।
8088@2    एवं स्वदोषः प्रकटोऽप्यज्ञैर्देव न बुध्यते ॥ ८०८८॥

8089@1   एवं स्वभावं ज्ञात्वासां प्रजापतिनिसर्गजम् ।
8089@2    परमं यत्नमातिष्ठेत् पुरुषो रक्षणं प्रति ॥ ८०८९॥

8090@1   ॥। ॥। ॥। ॥। ॥। ॥। ।
8090@2    एवं हि कुरुते देव योषिदीर्ष्यानियन्त्रिता ॥ ८०९०॥

8091@1   शिक्षयत्यन्यपुरुषाऽसंगमीर्ष्यैव हि स्त्रियः ।
8091@2    तदीर्ष्यामप्रकाश्यैव रक्ष्या नारी सुबुद्धिना ॥ ८०९१॥

8092@1   रहस्यं च न वक्तव्यं वनितासु यथा तथा ।
8092@2    पुरुषेणेच्छता क्षेमम् ॥। ॥। ॥। ॥ ८०९२॥

8093@1   एवमज्ञातहृदया मूर्खाः कृत्वा विपर्ययम् ।
8093@2    घ्नन्ति स्वार्थं परार्थं च तादृग् ददति चोऽत्तरम् ॥ ८०९३॥

8094@1   एवमनेकविधं विदधाति  यो जननार्णवपातनिमित्तम् ।
8094@2    चेष्टितमङ्गजबाणविभिन्नो  नेह सुखी न परत्र सुखी सः ॥ ८०९४॥

8095@1   एवमन्याय्यया बुद्ध्या कृतं कर्माशुभावहम् ।
8095@2    तस्मात् तन् न्याय्यया कुर्याद् बकेनाहेः कृतं यथा ॥ ८०९५॥

8096@1   एवमन्योन्यसंचारं षड्गुण्यं योऽनुपश्यति ।
8096@2    स बुद्धिनिगलैर्बद्धैरिष्टं क्रीडति पार्थिवैः ॥ ८०९६॥

8097@1   एवमपास्तमतिः क्रमतोऽत्र  पुष्पधनुर्धरवेगविधूतः ।
8097@2    किं न जनो लभते जननिन्द्यो  दुःखमसह्यमनन्तमवाच्यम् ॥ ८०९७॥

8098@1   एवमभ्याहते लोके कालेनाभिनिपीडिते ।
8098@2    सुमहद् धैर्यमालम्ब्य मनो मोक्षे निवेशयेत् ॥ ८०९८॥

8099@1   एवमल्पश्रुतो मन्त्री कल्याणाभिजनोऽप्युत ।
8099@2    धर्मार्थकामसंयुक्तं नालं मन्त्रं परीक्षितुम् ॥ ८०९९॥

8100@1   एवमाचारतो दृष्ट्वा धर्मस्य मुनयो गतिम् ।
8100@2    सर्वस्य तपसो मूलम् आचारं जगृहुः परम् ॥ ८१००॥

8101@1   एवमाप्तवचनात् स पौरुषं  काकपक्षकधरेऽपि राघवे ।
8101@2    श्रद्दधे त्रिदशगोपमात्रके  दाहशक्तिमिव कृष्णवर्त्मनि ॥ ८१०१॥

8102@1   एवमालि निगृहीतसाध्वसं  शंकरो रहसि सेव्यतामिति ।
8102@2    सा सखीभिरुपदिष्टमाकुला  नास्मरत् प्रमुखवर्तिनि प्रिये ॥ ८१०२॥

8103@1   एवमाश्रमविरुद्धवृत्तिना  संयमः किमिति जन्मतस्त्वया ।
8103@2    सत्त्वसंश्रयसुखोऽपि दूष्यते  कृष्णसर्पशिशुनेव चन्दनः ॥ ८१०३॥

8104@1   एवमुत्तमजन्मानस्तिर्यञ्चोऽप्यापदि प्रिये ।
8104@2    प्रभुं नोज्झन्ति मित्रं वा तारयन्ति ततः पुनः ॥ ८१०४॥

8105@1   हीनजात्युद्भवा ये तु तेषां स्पृशति नाशयम् ।
8105@2    कदाचिदपि सत्त्वं वा स्नेहो वा चञ्चलात्मनाम् ॥ ८१०५॥

8106@1   एवमुपचीयमानं  स्तोकं स्तोकं विचिन्वतः पुण्यम् ।
8106@2    सम्पद्यते विशालं  श्रुतिमप्येवं तपोऽप्येवम् ॥ ८१०६॥

8107@1   एवमेव क्रियायुक्ता सर्वसौभाग्यदायिनी ।
8107@2    यस्यैषा च भवेद् भार्या देवेन्द्रोऽसौ न मानुषः ॥ ८१०७॥

8108@1   एवमेव नहि जीव्यते खलात्  तत्र का नृपतिवल्लभे कथा ।
8108@2    पूर्वमेव हि सुदुःसहोऽनलः  किं पुनः प्रबलवायुनेरितः ॥ ८१०८॥

8109@1   एवमेव मनुष्येषु तेषु पूर्वापकारिषु ।
8109@2    विश्वासो नोपगन्तव्यो नदी गतजला यथा ॥ ८१०९॥

8110@1   एवमेव हि योऽश्वत्थं रोपयेद् विधिना नरः ।
8110@2    यत्र कुत्रापि वा स्थाने गच्छेत् स भवनं हरेः ॥ ८११०॥

8111@1   एष एव मनस्तापः पङ्के मग्नस्य दन्तिनः ।
8111@2    पतते यत् समुद्धर्तुं ज्ञातयो निभृतस्मिताः ॥ ८१११॥

8112@1   एष क्रीडान्तताम्यत्कुसुमपुरवधूवक्त्रसौरभ्यबन्धुर् मुग्धं निद्राजडानां
रसितमनुसरोद्राघयन् सारसानाम् ।
8112@2    आवात्यङ्गानुकूलश्चलितविचकिलश्रेणिगन्धानुधावद्-
रोलम्बोद्घुष्यमाणस्मरजयबिरुदाडम्बरो मातरिश्वा ॥ ८११२॥

8113@1   एष क्षुभ्नाति पङ्कं दलति कमलिनीमत्ति गुन्द्राप्ररोहान्  आरान् मुस्तास्थलानि
स्थपुटयति जलान्युत्कसेतूनि याति ।
8113@2    प्राप्तः प्राप्तः प्रविष्टो वनगहनमयं याति यातीति सैन्यैः
पश्चादन्विष्यमाणः प्रविशति विषमान् काननान्तान् वराहः ॥ ८११३॥

8114@1   एष गजोऽद्रिमस्तकतले कलभपरिवृतः  क्रीडति वृक्षगुल्मगहने
कुसुमभरनते ।
8114@2    मेघरवं निशम्य मुदितः पवनजवसमः  सुन्दरि वंशपत्रपतितं
पुनरपि कुरुते ॥ ८११४॥

8115@1   एष चारुमुखि योगतारया  युज्यते तरलबिम्बया शशी ।
8115@2    साध्वसादुपगतप्रकम्पया  कन्ययेव नवदीक्षया वरः ॥ ८११५॥

8116@1   एष तूड्डमरवीचिडम्बरः  क्षोभमात्रमगमत् पयोनिधिः ।
8116@2    विभ्रमैस्तदुदयक्रमोचितैर् उल्ललास ललनासु मन्मथः ॥ ८११६॥

8116A@1   एष दुर्नियतिदण्डचण्डिम-  प्रेरितो बत रविर्गतच्छविः ।
8116A@2    स्थास्यति स्वयमधःपतन् कियत्-  कालमम्बरविलम्बिभिः करैः ॥

8117@1   एष धर्मस्तु सुश्रोणि पितुर्मातुश्च वश्यता ।
8117@2    अतश्चाज्ञां व्यतिक्रम्य नाहं जीवितुमुत्सहे ॥ ८११७॥

8118@1   एष धर्मो मयाख्यातो नारीणां परमा गतिः ।
8118@2    या नारी कुरुते चान्यत् सा याति नरकं ध्रुवम् ॥ ८११८॥

8119@1   एष बकः सहसैव विपन्नः  शाठ्यमहो क्व नु तद् गतमस्य ।
8119@2    साधु कृतान्तक कश्चिदपि त्वां  वञ्चयितुं न कुतोऽपि समर्थः
॥ ८११९॥

8120@1   एष ब्रह्मा सरोजे रजनिकरकलाशेखरः शंकरोऽयं
दोर्भिर्दैत्यान्तकोऽसौ सधनुरसिगदाचक्रचिह्नैश्चतुर्भिः ।
8120@2    एषोऽप्यैरावतस्थस्त्रिदशपतिरमी देवि देवास्तथान्ये  नृत्यन्ति व्योम्नि
चैताश्चलचरणरणन्नूपुरा दिव्यनार्यः ॥ ८१२०॥

8121@1   एष भो निर्मलज्योत्स्नो राहुणा ग्रस्यते शशी ।
8121@2    जलं कूलावपातेन प्रसन्नं कलुषायते ॥ ८१२१॥

8122@1   एष रविस्तेजस्वी  खद्योतोऽप्येष हन्त तेजस्वी ।
8122@2    एष रसालः शाखी  शाखी शाखोटकोऽप्येषः ॥ ८१२२॥

8123@1   एष राज्ञां परो धर्मो ह्यार्तानामार्तिनिग्रहः ।
8123@2    ॥। ॥। ॥। ॥। ॥। ॥। ॥ ८१२३॥

8124@1   एष वन्ध्यासुतो याति खपुष्पकृतशेखरः ।
8124@2    मृगतृष्णाम्भसि स्नातः शशश‍ृङ्गधनुर्धरः ॥ ८१२४॥

8125@1   एष विशेषः स्पष्टो  वह्नेश्च त्वत्प्रतापवह्नेश्च ।
8125@2    अङ्कुरति तेन दग्धं  दग्धस्यानेन नोद्भवो भूयः ॥ ८१२५॥

8126@1   एष वृक्षशिखरे कृतास्पदो  जातरूपरसगौरमण्डलः ।
8126@2    हीयमानमहरत्ययातपं  पीवरोरु पिबतीव बर्हिणः ॥ ८१२६॥

8127@1   एष षट्पदयुवा मदायतः  कुन्द यापयति यामिनीस्त्वयि ।
8127@2    दुर्वहा तदपि नापचीयते  पद्मिनीविरहवेदना हृदि ॥ ८१२७॥

8128@1   एष सान्द्रतिमिरे गगनान्ते  वारिणीव मलिने यमुनायाः ।
8128@2    भाति पक्षपुटगोपितचञ्चू  राजहंस इव शीतमयूखः ॥ ८१२८॥

8129@1   एष सूर्यांशुसंतप्तो मृगः कुतरुमाश्रितः ।
8129@2    साधुर्भाग्यपरिक्षीणो नीचं प्राप्येव सीदति ॥ ८१२९॥

8130@1   एष स्वभावो नारीणाम् अनुभूय पुरा सुखम् ।
8130@2    अल्पामप्यापदं प्राप्य दुष्यन्ति प्रजहत्यपि ॥ ८१३०॥

8131@1   एष स्वर्गतरङ्गिणीजलमिलद्दिग्दन्तिदन्तद्युतिर्
भ्रश्यद्राजतकुम्भविभ्रमधरः शीतांशुरभ्युद्यतः ।
8131@2    हंसीयत्यमलाम्बुजीयति लसड्डिण्डीरपिण्डीयति  स्फारस्फाटिककुण्डलीयति
दिशामानन्दकन्दीयति ॥ ८१३१॥

8132@1   एष हि प्रथमो धर्मः क्षत्रियस्याभिषेचनम् ।
8132@2    येन शक्यं महाप्राज्ञ प्रजानां परिपालनम् ॥ ८१३२॥

8133@1   एषां गोपवधूविलाससुहृदां राधारहःसाक्षिणां  भद्रं भद्र
कलिन्दशैलतनयातीरे लताशाखिनाम् ।
8133@2    विच्छिन्ने स्मरतल्पकल्पनविधिच्छेदाय योगेऽधुना  ते जाने
जरठीभवन्ति विलसन्नीलत्विषः पल्लवैः ॥ ८१३३॥

8134@1   एषां पल्लवमंशुकानि कुसुमं मुक्ताः फलं विद्रुमं  वैडूर्यं
दलमङ्कुरो मरतकं हैमं च शाखाशतम् ।
8134@2    एते के जगतीरुहो वनजुषाप्यज्ञातपूर्वा मया  प्रायः सारममी दिवो विटपिनः
किं तैर्ममान्यो भरः ॥ ८१३४॥

8135@1   एषा का जघनस्थली सुललिता प्रोन्मत्तकामाधिका  भ्रूभङ्गं कुटिलं
त्वनङ्गधनुषः प्रख्यं प्रभाचन्द्रवत् ।
8135@2    राकाचन्द्रकपोलपङ्कजमुखी क्षामोदरी सुन्दरी  वेणीदण्डमिदं विभाति
तुलितं वेल्लद्भुजं गच्छति ॥ ८१३५॥

8136@1   एषा का नवयौवना शशिमुखी कान्ता पथो गच्छति  निद्राव्याकुलिता
विघूर्णनयना सम्पक्वबिम्बाधरा ।
8136@2    केशैर्व्याकुलिता नखैर्विदलिता दन्तैश्च खण्डीकृता  केनेदं
रतिराक्षसेन रमिता शार्दूलविक्रीडिता ॥ ८१३६॥

8137@1   एषा कान्ता व्रजति ललितं वेपमाना  गुल्मच्छन्नं वनमुरुनगैः
सम्प्रविद्धम् ।
8137@2    हा हा कष्टं किमिदमिति नो वेद्मि मूढो  व्यक्तं क्रोधच्छरभललितं
कर्तुकामा ॥ ८१३७॥

8138@1   एषा का परिपूर्णचन्द्रवदना गौरीमृगा क्षोभिनी
लीलामत्तगजेन्द्रहंसगमना - - । - - । - ।
8138@2    निःश्वासाधरगन्धशीतलमुखी वाचा मृदूल्लासिनी  स श्लाघ्यः पुरुषस्स
जीवति वरो यस्य प्रिया हीदृशी ॥ ८१३८॥

8139@1   एषा का प्रस्तुताङ्गी प्रचलितनयना हंसलीला व्रजन्ती  द्वौ हस्तौ
कुङ्कुमार्द्रौ कनकविरचिता - । - - । - - ।
8139@2    - ऊंगांगेगता सा बहुकुसुमयुता बद्धवीणा हसन्ती  ताम्बूलं वामहस्ते
मदनवशगता गूह्य शालां प्रविष्टा ॥ ८१३९॥

8140@1   एषा का भुक्तमुक्ता प्रचलितनयना स्वेदलग्नाङ्गवस्त्रा  प्रत्यूषे याति
बाला मृग इव चकिता सर्वतः शङ्कयन्ती ।
8140@2    केनेदं वक्त्रपद्मं स्फुरदधररसं षट्पदेनैव पीतं  स्वर्गः
केनाद्य भुक्तो हरनयनहतो मन्मथः कस्य तुष्टः ॥ ८१४०॥

8141@1   एषा का रतिहावभावविलसच्चन्द्राननं बिभ्रती  गात्रं
चम्पकदामगौरसदृशं पीनस्तनालम्बिता ।
8141@2    पद्भ्यां संचरति प्रगल्भहरिणी संलीलया स्वेच्छया  किं चैषा
गगनाङ्गना भुवितले सम्पादिता ब्रह्मणा ॥ ८१४१॥

8142@1   एषा का स्तनपीनभारकठिना मध्ये दरिद्रावती  विभ्रान्ता हरिणी विलोलनयना
संत्रस्तयूथोद्गता ।
8142@2    अंतःस्वेदगजेन्द्रगण्डगलिता संलीलया गच्छति  दृष्ट्वा रूपमिदं
प्रियाङ्गगहनं वृद्धोऽपि कामायते ॥ ८१४२॥

8143@1   एषा कुसुमनिषण्णा  तृषितापि सती भवन्तमनुरक्ता ।
8143@2    प्रतिपालयति मधुकरी  न खलु मधु विना त्वया पिबति ॥ ८१४३॥

8144@1   एषागतैव निबिरीसनितम्बबिम्ब-  भारेण पक्ष्मलदृशः क्रियते तु
विघ्नः ।
8144@2    यान्त्या इतीव दयितान्तिकमेणदृष्टेर् अग्रे जगाम गदितुं लघुचित्तवृत्तिः
॥ ८१४४॥

8145@1   एषा जिगीषति पृथुस्तबका लता त्वां  पर्याप्तपीननिबिडस्तनभारखिन्नाम् ।
8145@2    अस्याः प्रिये विचिनुमः स्तबकांस्तथान्याः  कर्तुं यथा न हि कदापि लताः
स्मरेयुः ॥ ८१४५॥

8146@1   एषा ते हर का सुगात्रि कतमा मूर्ध्नि स्थिता किं जटा  हंसः किं भजते
जटां नहि शशी चन्द्रो जलं सेवते ।
8146@2    मुग्धे भूतिरियं कुतोऽत्र सलिलं भूतिस्तरङ्गायते  इत्थं यो विनिगूहते
त्रिपथगां पायात् स वः शंकरः ॥ ८१४६॥

8147@1   एषा दोषा यथार्था प्रियतम भवतो हन्त जाता वियोगे  स्त्रीहत्यापातकीति
प्रथितिमुपगते लाञ्छनीति त्रिलोक्याम् ।
8147@2    नैवं भूयोऽपराधं बत दयित कदाप्याचरिष्यामि सत्यं  त्वत्त्यक्तां
मां सुतिग्मैर्मनसिजशमनः सायकैर्हन्तुमुत्कः ॥ ८१४७॥

8148@1   एषा धर्मपताकिनी तटसुधासेवावसन्नाकिनी  शुष्यत्पातकिनी
भगीरथतपःसाफल्यहेवाकिनी ।
8148@2    प्रेमारूढपिनाकिनी गिरिसुतास्याकेकरालोकिनी  पापाडम्बरडाकिनी त्रिभुवनानन्दाय
मन्दाकिनी ॥ ८१४८॥

8149@1   एषा पुष्करिणी मराल मलिनैश्छन्ना कुवीथीजलैर् यस्यामज्ञतया
विधेरकृपया चेद् वस्तुमाकाङ्क्षसे ।
8149@2    विश्रम्भो बकमण्डलेषु विनयो भेकेषु संबन्धिता  रात्र्यन्धेषु
विधीयतां कृपणता कोयष्टिकश्रेणिषु ॥ ८१४९॥

8150@1   एषा प्रवासं कथमप्यतीत्य  याता पुनः संशयमन्यथैव ।
8150@2    को नाम पाकाभिमुखस्य जन्तोर् द्वाराणि दैवस्य पिधातुमीष्टे ॥ ८१५०॥

8151@1   एषा फुल्लकदम्बनीपसुरभौ काले घनोद्भासिते  कान्तस्यालयमागता समदना
हृष्टा जलार्द्रालका ।
8151@2    विद्युद्वारिदगर्जितैः सचकिता त्वद्दर्शनाकाङ्क्षिणी  पादौ
नूपुरलग्नकर्दमधरौ प्रक्षालयन्ती स्थिता ॥ ८१५१॥

8152@1   एषा भविष्यति विनिद्रसरोरुहाक्षी  कामस्य कापि दयिता तनुजानुजा वा ।
8152@2    यः पश्यति क्षणमिमां कथमन्यथासौ  कामस्तमस्तकरुणस्तरुणं
हिनस्ति ॥ ८१५२॥

8153@1   एषा मनो मे प्रसभं शरीरात्  पितुः पदं मध्यममुत्पतन्ती ।
8153@2    सुराङ्गना कर्षति खण्डिताग्रात्  सूत्रं मृणालादिव राजहंसी ॥ ८१५३॥

8154@1   एषा रङ्गप्रवेशेन कलानां चैव शिक्षया ।
8154@2    स्वरान्तरेण दक्षा हि व्याहर्तुं तन्न मुच्यताम् ॥ ८१५४॥

8155@1   एषा लता यदि विलासवती कथं स्याद्  विद्युल्लता यदि कथं भविता
धरण्याम् ।
8155@2    वस्तुं मनोजनृपतेर्नगरी गरीयो-  वक्षोजदुर्गविषमा किमकारि धात्रा
॥ ८१५५॥

8156@1   एषा व्रजन्ती ललितं स्मयन्ती  सखीजनैः सार्धमतिप्रगल्भा ।
8156@2    सुरीव नित्यं सुरतासुखाप्ता  विभाति भूमीधरपाठकस्त्री ॥ ८१५६॥

8157@1   एषा सा विन्ध्यमध्यस्थलविपुलशिलोत्सङ्गरङ्गत्तरङ्गा
संभोगश्रान्ततीराश्रयशबरवधूशर्म दा नर्मदा च ।
8157@2    यस्याः सान्द्रद्रुमालीललिततलमिलत्सुन्दरीसंनिरुद्धैः  सिद्धैः सेव्यन्त
एते मृगमृदितदलत्कन्दलाः कूलकच्छाः ॥ ८१५७॥

8158@1   एषासि वयसो दर्पात् कुलपुत्रानुसारिणी ।
8158@2    केशेषु कुसुमाढ्येषु सेवितव्येषु कर्षिता ॥ ८१५८॥

8159@1   एषा हि प्रकृतिः स्त्रीणाम् आसृष्टे रघुनन्दन ।
8159@2    समस्थमनुरज्यन्ते विषमस्थं त्यजन्ति च ॥ ८१५९॥

8160@1   एषा हि मे रणगतस्य दृढा प्रतिज्ञा  द्रक्ष्यन्ति यन्न रिपवो जघनं
हयानाम् ।
8160@2    युद्धेषु भाग्यचपलेषु न मे प्रतिज्ञा  दैवं यदिच्छति जयं च
पराजयं च ॥ ८१६०॥

8161@1   एषु स्पर्शो वरस्त्रीणां स्वान्तहारी मुनेरपि ।
8161@2    अतोऽप्रमत्तः सेवेत विषयांस्तु यथोचितान् ॥ ८१६१॥

8162@1   एषैव काचन विनिद्रसरोरुहाक्षी  कामस्य कापि दयिता तनुजानुजा वा ।
8162@2    यः पश्यति क्षणमिमां कथमन्यथासौ  कामस्तमस्तकरुणं तरुणं
निहन्ति ॥ ८१६२॥

8163@1   एषैव महती लज्जा सदाचारस्य भूपतेः ।
8163@2    यदकालभवो मृत्युस्तस्य संस्पृशति प्रजाः ॥ ८१६३॥

8164@1   एषैव योषितां धन्या शीलं च लभते सुखम् ।
8164@2    दिवा पतिव्रता भूयो नक्तं च कुलटा यतः ॥ ८१६४॥

8165@1   एषोऽग्निहोत्रीति बिभर्ति गास्ता  विक्रीय दुग्धं सलिलं जुहोति ।
8165@2    ख्यातोऽस्ति लोकेष्वृतुकालगामी  रजस्वलां याति दिवापि वेश्याम् ॥ ८१६५॥

8166@1   एषोज्जटस्य भवतो गृहिणी त्वपर्णा  स्थाणुः स्वयं तव च सूनुरसौ
विशाखः ।
8166@2    त्वत्तः फलं क इह वाञ्छति वामदेव  जन्मक्षयः परमसौ तव
दर्शनेन ॥ ८१६६॥

8167@1   एषोत्तुङ्गतरङ्गलङ्घिततटोत्सङ्गा पतङ्गात्मजा  पूर्णेयं तरिरम्बुभिर्न
हि हरेः शङ्का कलङ्कादपि ।
8167@2    काठिन्यं भज नाद्य सुन्दरि वयं राधे प्रसादेन ते  जीवामः
स्फुटमातरीकुरु गिरिद्रोणीविनोदोत्सवम् ॥ ८१६७॥

8168@1   एषोऽम्बुदनिःस्वनतुल्यरवः  क्षीबः स्खलमानविलम्बगतिः ।
8168@2    श्रुत्वा घनगर्जितमद्रितटे  वृक्षान् प्रति मोटयति द्विरदः ॥ ८१६८॥

8169@1   एषोऽहमद्रितनयामुखपद्मजन्मा  प्राप्तः सुरासुरमनोरथदूरवर्ती ।
8169@2    स्वप्नेऽनिरुद्धघटनाधिगताभिरूप-  लक्ष्मीफलामसुरराजसुतां विधाय
॥ ८१६९॥

8170@1   एष्टव्या बहवः पुत्रा गुणवन्तो बहुश्रुताः ।
8170@2    तेषां वै समवेतानाम् अपि कश्चिद् गयां व्रजेत् ॥ ८१७०॥

8171@1   एष्टव्या बहवः पुत्रा यद्येकोऽपि गयां व्रजेत् ।
8171@2    यजेत वाश्वमेधेन नीलं वा वृषमुत्सृजेत् ॥ ८१७१॥

8172@1   एष्टव्या बहवः पुत्रा यद्येकोऽपि गयां व्रजेत् ।
8172@2    यत्रासौ प्रथितो लोकेष्वक्षय्यकरणो वटः ॥ ८१७२॥

8173@1   एष्यति मा पुनरयमिति  गमने यदमङ्गलं मयाकारि ।
8173@2    अधुना तदेव कारणम्  अवस्थितौ दग्धगेहपतेः ॥ ८१७३॥

8174@1   एष्यन्ति यावद् गणनाद् दिगन्तान्  नृपाः स्मरार्ताः शरणे प्रवेष्टुम् ।
8174@2    इमे पदाब्जे विधिनापि सृष्टास् तावत्य एकाङ्गुलयोऽत्र लेखाः ॥ ८१७४॥

8175@1   एष्यन्त्यवश्यमधुना हृदयाधिनाथा  मुग्धा मुधा कुरुत मा विविधं
विलापम् ।
8175@2    इत्थं शशंसुरिव गर्जितकैतवेन  पाथोधराः पथिकपङ्कजलोचनाभ्यः
॥ ८१७५॥

8176@1   एहि गच्छ पतोत्तिष्ठ वद मौनं समाचर ।
8176@2    इति वित्रस्तसारङ्गनेत्रया को न वञ्चितः ॥ ८१७६॥

8177@1   एहि गच्छ पतोत्तिष्ठ वद मौनं समाचर ।
8177@2    एवमाशाग्रहग्रस्तैः क्रीडन्ति धनिनोऽर्थिभिः ॥ ८१७७॥

8178@1   एहि तत्र चिनुवः सुकौसुमं  कौ सुमञ्जुसुमनस्तरुश्रियाम् ।
8178@2    एकिकामिति ततान मानिनीम्  आनिनीय कपटाद् रहः क्षणम् ॥ ८१७८॥

8179@1   एहि विश्वात्मने वत्से भिक्षा त्वं परिकल्पिता ।
8179@2    अर्थिनो मुनयः प्राप्तं गृहमेधिफलं मया ॥ ८१७९॥

8180@1   एहि हे रमणि पश्य कौतुकं  धूलिधूसरतनुं दिगम्बरम् ।
8180@2    सापि तद्वदनपङ्कजं पपौ  भ्रातरुक्तमपि किं न बुघ्यते ॥ ८१८०॥

8181@1   एह्यागच्छ समाविशासनमिदं कस्माच्चिराद् दृश्यसे  का वार्त्तेति
सुदुर्बलोऽसि कुशलं प्रीतोऽस्मि ते दर्शनात् ।
8181@2    एवं ये समुपागतान् प्रणयिनः प्रत्यालपन्त्यादरात्  तेषां युक्तमशङ्कितेन
मनसा हर्म्याणि गन्तुं सदा ॥ ८१८१॥

8182@1   एह्यालिङ्ग त्वरयति मनो दुर्बला वासरश्रीर् आश्लिष्टासि क्षपय रजनीमेकिका
चक्रवाकि ।
8182@2    नान्यासक्तो न खलु कुपितो नानुरागच्युतो वा  दैवाधीनः सपदि
भवतीमस्वतन्त्रस्त्यजामि ॥ ८१८२॥

8183@1   एह्येहि क्व गतासि मैथिलि मृगः प्राप्तो मया काञ्चनीम्  एतस्य
त्वचमुच्चरामि कुचयोर्विन्यस्य वर्णांशुकम् ।
8183@2    मत्सौभाग्यबुभुत्सयापि विपिनेष्वेकाकिनी मा स्म भूर् विद्विष्टा मयि
संचरन्ति सरले मायाविनो राक्षसाः ॥ ८१८३॥

8184@1   एह्येहि वत्स रघुनन्दन रामभद्र  चुम्बामि मूर्धनि चिराय परिष्वजे
त्वाम् ।
8184@2    आरोप्य वा हृदि दिवानिशमुद्वहामि  वन्देऽथवा चरणपुष्करकद्वयं
ते ॥ ८१८४॥

8185@1   एह्येहीति शिखण्डिनां पटुतरं केकाभिराक्रन्दितः  प्रोड्डीयेव बलाकया
सरभसं सोत्कण्ठमालिङ्गितः ।
8185@2    हंसैरुज्झितपङ्कजैरतितरां सोद्वेगमुद्वीक्षितः  कुर्वन्नञ्जनमेचका
इव दिशो मेघः समुत्तिष्ठति ॥ ८१८५॥

8186@1   ऐकगुण्यमनीहायाम् अभावः कर्मणां फलम् ।
8186@2    अथ द्वैगुण्यमीहायां फलं भवति वा न वा ॥ ८१८६॥

8187@1   ऐकमत्यमुपागम्य शास्त्रदृष्टेन चक्षुषा ।
8187@2    मन्त्रिणो यत्र निरतास्तमाहुर्मन्त्रमुत्तमम् ॥ ८१८७॥

8188@1   बह्व्योऽपि मतयो गत्वा मन्त्रिणामर्थनिर्णये ।
8188@2    पुनर्यत्रैकतां प्राप्तः स मन्त्रो मध्यमः स्मृतः ॥ ८१८८॥

8189@1   अन्योऽन्यं मतिमास्थाय यत्र सम्प्रतिभाष्यते ।
8189@2    न चैकमत्ये श्रेयोऽस्ति मन्त्रः सोऽधम उच्यते ॥ ८१८९॥

8190@1   ऐणं चर्म पलाशवेश्म पुरतो दृष्ट्वैव कृष्णाजिनं  भिक्षार्थी
क्षुधितस्तपोवनधिया किं धार्मिक भ्राम्यसि ।
8190@2    एनां भिल्लपुरीमवैहि सुरभीश‍ृङ्गेण यत्र स्थितैः  पीयन्ते
वनवह्निदग्धमहिषीमांसोपदंशं सुराः ॥ ८१९०॥

8191@1   ऐन्दवादर्चिषः कामी शिशिरं हव्यवाहनम् ।
8191@2    अबलाविरहक्लेशविह्वलो गणयत्ययम् ॥ ८१९१॥

8192@1   ऐन्दवी वहति नाडिका यदा  स्वेच्छया प्रविशति प्रभञ्जनः ।
8192@2    पोतकी व्रजति दक्षिणा यदा  स्यात् तदा सकलमीप्सितं फलम् ॥ ८१९२॥

8193@1   ऐन्द्रं धनुः पाण्डुपयोधरेण  शरद् दधानार्द्रनखक्षताभम् ।
8193@2    प्रसादयन्ती सकलङ्कमिन्दुं  तापं रवेरप्यधिकं चकार ॥ ८१९३॥

8194@1   ऐन्द्रिः किल नखैस्तस्या विददार स्तनौ द्विजः ।
8194@2    प्रियोपभोगचिह्नेषु पौरोभाग्यमिवाचरन् ॥ ८१९४॥

8195@1   ऐन्द्र्यां दिगवलोकित-  सूर्याभिमुखो गृहे गृहिणः ।
8195@2    राजभयं चौरभयं  वधकलहः पशुभयं च स्यात् ॥ ८१९५॥

8196@1   ऐरावणन्ति करिणः फणिनोऽप्यशेषाः  शेषन्ति हन्त विहगा अपि
हंसितारः ।
8196@2    नीलोत्पलानि कुमुदन्ति च सर्वशैलाः  कैलासितुं व्यवसिता भवतो
यशोभिः ॥ ८१९६॥

8197@1   ऐरावणाननमदाम्बुकणावपात-  संसक्ततामरसरेणुपिशङ्गिताङ्गः ।
8197@2    चण्डानिलाहततुषारविशीर्णपक्षः  क्षीणः क्षितौ मधुकरो विवशोऽत्र
शेते ॥ ८१९७॥

8198@1   ऐरावणे सुरवधूपरिगीयमान-  युष्मद्यशःश्रवणनिश्चलकर्णताले ।
8198@2    निर्विघ्नमापिबति भृङ्गकुलं मदाम्भः  कल्याणमावहति कस्य न
चेष्टितं ते ॥ ८१९८॥

8199@1   ऐशान्यां पतनं दुष्टं विदिशोऽन्याश्च शोभनाः ।
8199@2    हर्षपुष्टिकराश्चैव सिद्धिदाः शस्त्रकर्मणि ॥ ८१९९॥

8200@1   ऐशान्यां सम्प्राप्तिर् घृतपूर्णानां भवेदनडुहश्च ।
8200@2    एवं फलं गृहपतेर् गृहपृष्ठसमाश्रिते भवति ॥ ८२००॥

8201@1   ऐश्वर्यं नहुषस्य शंभुविषयश्रद्धा दशास्यस्य सा  शौर्यं
श्रीरघुनायकस्य सहजं गाम्भीर्यमम्भोनिधेः ।
8201@2    दातृत्वं बलिकर्णयोरिह जगत्येकत्र चेत् स्यात् तदा
श्रीवीरक्षितिपालमौलिनृपतेः साम्यं कथंचिद् भवेत् ॥ ८२०१॥

8202@1   ऐश्वर्यतिमिरं चक्षुः पश्यच्चापि न पश्यति ।
8202@2    पश्चाद् विमलतां याति दारिद्र्यगुलिकाञ्जनैः ॥ ८२०२॥

8203@1   ऐश्वर्यधनरत्नानां प्रत्यमित्रेऽपि तिष्ठताम् ।
8203@2    दृष्टा हि पुनरावृत्तिर्जीवतामिति नः श्रुतम् ॥ ८२०३॥

8204@1   ऐश्वर्यमत्तः पापिष्ठो मधुपानमदादपि ।
8204@2    ऐश्वर्यमदमत्तानां गतिरूर्ध्वा न विद्यते ॥ ८२०४॥

8205@1   ऐश्वर्यमदपापिष्ठा मदाः पानमदादयः ।
8205@2    एश्वर्यमदमत्तो हि नापतित्वा विबुध्यते ॥ ८२०५॥

8206@1   ऐश्वर्यमदमत्तांश्च मत्तान् मद्यमदेन च ।
8206@2    अप्रमत्ताः शठाः शूरा विक्रान्ताः पर्युपासते ॥ ८२०६॥

8207@1   ऐश्वर्यमदमत्तानां क्षुधितानां च कामिनाम् ।
8207@2    अहंकारविमूढानां विवेको नैव जायते ॥ ८२०७॥

8208@1   ऐश्वर्यमध्रुवं प्राप्य ध्रुवधर्मे मतिं कुरु ।
8208@2    क्षणादेव विनाशिन्यः सम्पदोऽप्यात्मना सह ॥ ८२०८॥

8209@1   ऐश्वर्यमल्पमेत्य  प्रायेण हि दुर्जनो भवति मानी ।
8209@2    सुमहत्प्राप्यैश्वर्यं  प्रशमं प्रतिपद्यते सुजनः ॥ ८२०९॥

8209A@1   ऐश्वर्यमव्याहतमावहन्तु  हेरम्बपादाम्बुजपांसवो नः ।
8209A@2    ये निर्वहन्ति श्रुतिसुन्दरीणां  सीमन्तसिन्दूरपरागलक्ष्मीम् ॥

8210@1   ऐश्वर्यमीर्ष्या नैर्घृण्यं क्षीबत्वं निर्विवेकता ।
8210@2    एकैकं किं न यत् कुर्यात् पञ्चाङ्गित्वे तु का कथा ॥ ८२१०॥

8211@1   ऐश्वर्यवन्तोऽपि हि निर्धनास्ते  व्यर्थश्रमा जीवितमात्रसाराः ।
8211@2    कृता न लोभोपहृतात्मभिर्यैः  सुहृत्स्वयंग्राहविभूषणा श्रीः
॥ ८२११॥

8212@1   ऐश्वर्यस्य परा काष्ठा यत्र नित्यं विभाव्यते ।
8212@2    धनदः स न केषां स्यात् स्पृहणीयगुणोदयः ॥ ८२१२॥

8213@1   ऐश्वर्यस्य विभूषणं सुजनता शौर्यस्य वाक्संयमो  ज्ञानस्योपशमः
शमस्य विनयो वित्तस्य पात्रे व्ययः ।
8213@2    अक्रोधस्तपसः क्षमा प्रभवितुर्धर्मस्य निर्व्याजता  सर्वेषामपि
सर्वकारणमिदं शीलं परं भूषणम् ॥ ८२१३॥

8214@1   ऐश्वर्यात् सह संबन्धं न कुर्याच्च कदाचन ।
8214@2    गते च गौरवं नास्ति आगते च धनक्षयः ॥ ८२१४॥

8215@1   ऐश्वर्यादनपेतमीश्वरमयं लोकोऽर्थतः सेवते  तं गच्छन्त्यनु
ये विपत्तिषु पुनस्ते तत्प्रतिष्ठाशया ।
8215@2    भर्तुर्ये प्रलयेऽपि पूर्वसुकृतासङ्गेन निःसङ्गया  भक्त्या कार्यधुरं
वहन्ति कृतिनस्ते दुर्लभास्त्वादृशाः ॥ ८२१५॥

8216@1   ऐश्वर्येऽपि क्षमा यस्य दारिद्र्येऽपि हितैषिता ।
8216@2    आपत्तावपि धीरत्वं दधतो मर्त्यता कथम् ॥ ८२१६॥

8217@1   ऐश्वर्ये वा सुविस्तीर्णे व्यसने वा सुदारुणे ।
8217@2    रज्ज्वेव पुरुषं बद्ध्वा कृतान्तः परिकर्षति ॥ ८२१७॥

8218@1   ऐहलौकिकपारत्र्यं कर्म पुंभिर्निषेव्यते ।
8218@2    कर्माण्यपि तु कल्याणि लभते काममास्थितः ॥ ८२१८॥

8219@1   ऐहलौकिकमीहन्ते मांसशोणितवर्धनम् ।
8219@2    पारलौकिककार्येषु प्रसुप्ताभृशनास्तिकाः ॥ ८२१९॥

8220@1   ऐहिकामुष्मिकान् कामांल्लोभमोहात्मकांश्च यान् ।
8220@2    निरुध्यास्ते सदा योगी प्राप्तिः स्यात् सार्वकामिकी ॥ ८२२०॥

8221@1   ओंकारः पुरुषः पूर्वः व्याहृतिः प्रकृतिः स्त्रियः ।
8221@2    उभयोः करसंयोगे वस्त्रेणाच्छादयेन् नरः ॥ ८२२१॥

8222@1   ओंकारशब्दो विप्राणां यस्य राष्ट्रे प्रवर्तते ।
8222@2    स राजा हि भवेद् योगी व्याधिभिश्च न पीड्यते ॥ ८२२२॥

8223@1   ओंकाराः कुसुमायुधोपनिषदां मन्त्रानुवादः स्मर-  स्वाध्यायस्य रतेः
पुनर्भवविधौ गन्धाभिरामश्रुतिः ।
8223@2    चित्ताकर्षणसाध्यसिद्धिरसतीनेत्रस्य कर्णज्वरः  पान्थानां
सहकारकाननसुधासेकः पिकानां ध्वनिः ॥ ८२२३॥

8224@1   ओंकारे सत्प्रदीपे मृगय गृहपतिं सूक्ष्ममेकान्तरस्थं  संयम्य
द्वारवाहं पवनमविरतं नायकं चेन्द्रियाणाम् ।
8224@2    वाग्जालं कस्य हेतोर्वितरसि हि गिरां दृश्यते नैव किंचिद्  देहस्थं
पश्य नाथं भ्रमसि किमपरे शास्त्रमोहान्धकारे ॥ ८२२४॥

8225@1   ओंकारो मदनद्विजस्य गगनक्रोडैकदंष्ट्राङ्कुरस्
तारामौक्तिकशुक्तिरन्धतमसस्तम्बेरमस्याङ्कुशः ।
8225@2    श‍ृङ्गारार्गलकुञ्चिका विरहिणीमानच्छिदा कर्तरी
संध्यावारवधूनखक्षतिरियं चान्द्री कला राजते ॥ ८२२५॥

8226@1   ओंकारो यस्य कन्दः सलिलमुपनिषन् न्यायजालं मृणालं  ब्रह्माण्डं
यस्य काण्डं प्रसरति परितो यस्य यागः परागः ।
8226@2    भृङ्गध्वानः पुराणं विजनसुरधुनीतीरवासोऽधिवासो  यस्यानन्दो
मरन्दः पुरहरचरणाम्भोरुहं तद् भजामः ॥ ८२२६॥

8227@1   ओं नमः परमार्थैकरूपाय परमात्मने ।
8227@2    स्वेच्छावभासितासत्यभेदभिन्नाय शंभवे ॥ ८२२७॥

8228@1   ओं ह्रौं शिखास्थाने शंकराय नमः ।
8228@2    ओं ह्रौं बाह्वोः केशवाय नमः ।
8228@2    ओं ह्रौं नाभिमध्ये ब्रह्मणे नमः ।
8228-3ओं ह्रौं जङ्घयोर्गणपतये नमः ।
8229@1   ओघवाताहृतं बीजं यस्य क्षेत्रे प्ररोहति ।
8229@2    क्षेत्रिकस्यैव तद् बीजं न बीजी लभते फलम् ॥ ८२२९॥

8230@1   ओजसापि खलु नूनमनूनं  नासहायमुपयाति जयश्रीः ।
8230@2    यद् विभुः शशिमयूखसखः सन्न्  आददे विजयि चापमनङ्गः ॥ ८२३०॥

8231@1   ओजोभाजां यद् रणे संस्थितानाम्  आदत् तीव्रं सार्धमङ्गेन नूनम् ।
8231@2    ज्वालाव्याजादुद्वमन्ती तदन्तस्-  तेजस्तारं दीप्तजिह्वा ववाशे ॥ ८२३१॥

8232@1   ओमित्येतत्परं ब्रह्म श्रुतीनां मुखमक्षरम् ।
8232@2    प्रसीदतु सतां स्वान्तेष्वेकं त्रिपुरुषीमयम् ॥ ८२३२॥

8233@1   ओषामासे मत्सरोत्पातवाता-श्लिष्यद्दन्तक्ष्मारुहां घर्षणोत्थैः ।
8233@2    यौगान्तैर्वा वह्निभिर्वारणानाम्  उच्चैर्मूर्धव्योम्नि नक्षत्रमाला ॥ ८२३३॥

8234@1   ओष्ठपल्लवविदंशरुचीनां  हृद्यतामुपययौ रमणानाम् ।
8234@2    फुल्ललोचनविनीलसरोजैर् अङ्गनास्यचषकैर्मधुवारः ॥ ८२३४॥

8235@1   ओष्ठाग्रं स्फुरतीक्षणे विचलतः कूपोदरे मत्स्यवद्  धम्मिल्लः
कुसुमाञ्चितो विगलितः प्राप्नोति बन्धं पुनः ।
8235@2    प्रच्छन्नौ व्रजतः स्तनौ प्रकटतां श्रोणीतटं दृश्यते  नीवी च
स्खलति स्थितापि सुदृढं कामेङ्गितं योषिताम् ॥ ८२३५॥

8236@1   सौभाग्यरूपपरिहासगुणानुराग-  संकीर्तनेन दयितस्य च लब्धसौख्यम् ।
8236@2    संबन्धिमित्रमुखदर्शनदत्तदूर-  तोषं परोक्षमपि कामगुणेङ्गितं
स्यात् ॥ ८२३६॥

8237@1   ओष्ठे बिम्बफलाशयालमलकेषूत्पाकजम्बूधिया  कर्णालंकृतिभाजि
दाडिमफलभ्रान्त्या च शोणे मणौ ।
8237@2    निष्पत्त्या सकृदुत्पलच्छददृशामात्तक्लमानां मरौ  राजन्
गूर्जरराजपञ्जरशुकैः सद्यस्तृषा मूर्च्छितम् ॥ ८२३७॥

8238@1   औचित्यं स्तुत्यानां  गुणरागश्चन्दनादिलेपानाम् ।
8238@2    कन्या शोककराणां  बुद्धिविहीनोऽनुकम्प्यानाम् ॥ ८२३८॥

8239@1   औचित्यप्रच्युताचारो युक्त्या स्वार्थं न साधयेत् ।
8239@2    व्याजबालिवधेनैव रामकीर्तिः कलङ्किता ॥ ८२३९॥

8240@1   औचित्यमेकमेकत्र गुणानां राशिरेकतः ।
8240@2    विषायते गुणग्राम औचित्यपरिवर्जितः ॥ ८२४०॥

8241@1   औज्झि प्रियाङ्गैर्घृणयैव रूक्षा  न वारिदुर्गात् तु वराटकस्य ।
8241@2    न कण्टकैरावरणाच्च कान्तिर् धूलीभृता काञ्चनकेतकस्य ॥ ८२४१॥

8242@1   औत्सुक्यगर्भा भ्रमतीव दृष्टिः  पर्याकुलं क्वापि मनः प्रयाति ।
8242@2    वियुज्यमानस्य गुणान्वितेन  निरन्तरप्रेमवता जनेन ॥ ८२४२॥

8243@1   औत्सुक्यमात्रमवसादयति प्रतिष्ठा  क्लिश्नाति लब्धपरिपालनवृत्तिरेव ।
8243@2    नातिश्रमापनयनाय यथा श्रमाय  राज्यं स्वहस्तधृतदण्डमिवातपत्रम्
॥ ८२४३॥

8244@1   औत्सुक्यहेतुं विवृणोषि न त्वं  तत्त्वावबोधैकरसो न तर्कः ।
8244@2    तथापि रम्भोरु करोमि लक्ष्यम्  आत्मानमेषां परिदेवितानाम् ॥ ८२४४॥

8245@1   औत्सुक्यात् परिमिलतां  त्रपया संकोचमञ्चतां च मुहुः ।
8245@2    नवसंगमयोर्यूनोर् नयनानामुत्सवो जयति ॥ ८२४५॥

8246@1   औत्सुक्येन कृतत्वरा सहभुवा व्यावर्तमाना ह्रिया  तैस्तैर्बन्धुवधूजनस्य
वचनैर्नीताभिमुख्यं पुनः ।
8246@2    दृष्ट्वाग्रे वरमात्तसाध्वसरसा गौरी नवे सङ्गमे  संरोहत्पुलका
हरेण हसता श्लिष्टा शिवायास्तु वः ॥ ८२४६॥

8247@1   औदार्यं दाक्षिण्यं  पापजुगुप्सा च निर्मलो बोधः ।
8247@2    लिङ्गानि धर्मसिद्धेः  प्रायेण जनप्रियत्वं च ॥ ८२४७॥

8248@1   औदार्यं भुवनत्रयेऽपि विदितं संभूतिरम्भोनिधेर् वासो नन्दनकानने
परिमलो गीर्वाणचेतोहरः ।
8248@2    एवं दातृगुरोर्गुणाः सुरतरोः सर्वेऽपि लोकोत्तराः
स्यादर्थिप्रवरार्थितार्पणविधावेको विवेको यदि ॥ ८२४८॥

8249@1   औदार्यं सधने नयो गुणिजने लज्जा कुलस्त्रीजने  सत्काव्यं वदने मदो
द्विरदने पुंस्कोकिलः कानने ।
8249@2    रोलम्बः कमले नखाङ्करचना कान्ताकपोलस्थले  तन्वी तल्पतले भवानपि
विभो भूमण्डले मण्डनम् ॥ ८२४९॥

8250@1   औदासीन्यं दयालूनाम् अर्थिनां भाग्यहीनता ।
8250@2    नहि स्वमुखवैरूप्यं दर्पणस्यापराधतः ॥ ८२५०॥

8251@1   औदुम्बराणि पुष्पाणि श्वेतवर्णं च वायसम् ।
8251@2    मत्स्यपादं जले पश्येन् न नारीहृदयस्थितम् ॥ ८२५१॥

8252@1   औन्नत्यं भवतः सुमेरुशिखरोच्छ्रायोपमां गाहते  व्याप्तिस्ते
गिरिराजमूलमहिमन्यायेन निर्णीयते ।
8252@2    एकस्यापि न किंतु चातकशिशोः पूर्त्त्यै पयो वर्तते
वन्ध्यापीनपयोधरोपमतया बुद्धोऽसि पाथोधर ॥ ८२५२॥

8253@1   औरसं मैत्रसंबद्धं तथा वंशक्रमागतम् ।
8253@2    रक्षितं व्यसनेभ्यश्च मित्रं ज्ञेयं चतुर्विधम् ॥ ८२५३॥

8254@1   औरसानपि पुत्रान् हि त्यजन्त्यहितकारिणः ।
8254@2    समर्थान् सम्प्रगृह्णन्ति जनानपि नराधिपाः ॥ ८२५४॥

8255@1   औरसीं भगिनीं वापि भार्यां वाप्यनुजस्य यः ।
8255@2    प्रचरेत नरः कामात् तस्य दण्डो वधः स्मृतः ॥ ८२५५॥

8256@1   और्वा इवातिलुब्धा  भवन्ति धनलवणवारिबहुतृष्णाः ।
8256@2    तृणलवमिव निजदेहं  त्यजन्ति लेशं न वित्तस्य ॥ ८२५६॥

8257@1   औषधं मूढवैद्यानां त्यजन्तु ज्वरपीडिताः ।
8257@2    परसंसर्गसंसक्तं कलत्रमिव साधवः ॥ ८२५७॥

8258@1   औषधानां च मन्त्राणां बुद्धेश्चैव महात्मनाम् ।
8258@2    असाध्यं नास्ति लोकेऽत्र किंचिद् ब्रह्माण्डमध्यगम् ॥ ८२५८॥

8259@1   औषधानि च मन्त्राणि नक्षत्रं शकुनं ग्रहाः ।
8259@2    भाग्यकाले प्रसन्नाः स्युरभाग्ये निष्फलाश्च ते ॥ ८२५९॥

8260@1   औषधान्यगदो विद्या दैवी च विविधा स्थितिः ।
8260@2    तपसैव प्रसिध्यन्ति तपस्तेषां हि साधनम् ॥ ८२६०॥

8261@1   औषधायापि यो मर्त्यो मध्वस्यति विचेतनः ।
8261@2    कुयोनौ जायते सोऽपि किं पुनस्तत्र लोलुपः ॥ ८२६१॥

8262@1   औषसातपभयादपलीनं  वासरच्छविविरामपटीयः ।
8262@2    संनिपत्य शनकैरथ निम्नाद्  अन्धकारमुदवाप समानि ॥ ८२६२॥

8263@1   औष्ण्यं तथा विक्रमं च सौम्यं दण्डं प्रसन्नताम् ।
8263@2    धारयन्ति महात्मानो राजानः प्रायशो भुवि ॥ ८२६३॥

8263@3तस्मात् सर्वास्ववस्थासु मान्याः पूज्याश्च पार्थिवाः ॥ ८२६३॥

8264@1   औष्मायमाणनवयौवनमुग्धभावाः  श‍ृङ्गारसागरमनोज्ञतरङ्गलेखाः ।
8264@2    कन्दर्पकेलिरसलब्धयशःपताकाः  पण्याङ्गनाः पुरमिमामधिवासयन्ति
॥ ८२६४॥

8265@1   कंचन वञ्चनचतुरे  प्रपञ्चय त्वं मुरान्तके मानम् ।
8265@2    बहुवल्लभे हि पुरुषे  दाक्षिण्यं दुःखमुद्वहति ॥ ८२६५॥

8266@1   कंचित् कालं नय गिरिगुहागह्वरे रे मुधैव  क्रीडन् हालाहलरसलसद्दर्प
मा सर्प ! सर्प ।
8266@2    माद्यन्नुद्यत्सजलजलदव्याकुले मेघकाले  येन प्राप्तो वनविहरणोत्कण्ठया
नीलकण्ठः ॥ ८२६६॥

8267@1   कंचित् क्षणं ननु सहस्व विमुञ्च वासो  जागर्त्ययं परिजनो
धिगपत्रपोऽसि ।
8267@2    एषोऽञ्जलिः शमय दीपमिति प्रियाया  वाचो रतादपि परां मुदमावहन्ति
॥ ८२६७॥

8268@1   कंचिदेव समयं समागतं  त्वां न विस्मरति शश्वदम्बुजम् ।
8268@2    मानसे विहर हंस मानसे  मा विमुञ्च पुनरस्य सौहृदम् ॥ ८२६८॥

8269@1   कंजानना कम्जपरागपुञ्ज-  गुञ्जन्मिलिन्दावलिकुन्तलश्रीः ।
8269@2    विद्वद्द्विजाक्रान्तमुखान्तराला  ज्योतिर्विदार्या तटिनीव भाति ॥ ८२६९॥

8270@1   कं न स्पृशन्ति पुरुषं व्यसनानि काले  को वा निरन्तरसुखी य इहास्ति
लोके ।
8270@2    दुःखं सुखं च परिणामवशादुपैति  नक्षत्रचक्रमिव खे
परिवर्तमानम् ॥ ८२७०॥

8271@1   कं पृच्छामः सुराः स्वर्गे निवसामो वयं भुवि ।
8271@2    किं वा काव्यरसः स्वादुः किं वा स्वादीयसी सुधा ॥ ८२७१॥

8272@1   कं प्रति कथयितुमीशे  सम्प्रति को वा प्रतीतिमायातु ।
8272@2    गोपतितनयाकुञ्जे  गोपवधूटीविटं ब्रह्म ॥ ८२७२॥

8273@1   कं योजयन् मनुजोऽर्थं लभेत  निपातयन् नष्टदृशं हि गर्ते ।
8273@2    एवं नराणां विषयस्पृहा च  निपातयन् निरये त्वन्धकूपे ॥ ८२७३॥

8274@1   कं विशेषमवलम्ब्य योषितः  प्रेयसे भजसि वर्चसे भुवम् ।
8274@2    त्यागहेतुरपि तुल्य एव ते  सापि सापि मलमोचनस्थली ॥ ८२७४॥

8275@1   कं संजघान कृष्णः  का शीतलवाहिनी गङ्गा ।
8275@2    के दारपोषणरताः  कं बलवन्तं न बाधते शीतम् ॥ ८२७५॥

8276@1   कंसं ध्वंसयते मुरं तिरयते हंसं तथा हिंसते  बाणं
क्षीणयते बकं लघयते पौण्ड्रं तथा लुम्पते ।
8276@2    भौमं क्षामयते बलाद् बलभिदो दर्पं पराकुर्वते  क्लिष्टं शिष्टगणं
प्रणम्रमवते कृष्णाय तुभ्यं नमः ॥ ८२७६॥

8277@1   कंसारातेर्वद गमनं केन स्यात्  कस्मिन् दृष्टिं संलभते
स्वल्पेच्छुः ।
8277@2    कं सर्वेषां शुभकरमूचुर्धीराः  किं कुर्यास्त्वं सुजन सशोकं
लोकम् ॥ ८२७७॥

8278@1   कंसारिचरणोद्भूतसिन्धुकल्लोललालितम् ।
8278@2    मन्ये हंस मनो नीरे कुल्यानां रमते कथम् ॥ ८२७८॥

8279@1   कंसो रावणो रामश्च राजा दुर्योधनस्तथा ।
8279@2    चत्वारोऽपि महामूर्खाः पञ्चमः शालिवाहनः ॥ ८२७९॥

8280@1   कः कं शक्तो रक्षितुं मृत्युकाले  रज्जुच्छेदे के घटं धारयन्ति ।
8280@2    एवं लोकस्तुल्यधर्मो वनानां  काले काले छिद्यते रुह्यते च ॥ ८२८०॥

8281@1   कः कः कुत्र न घुर्घुरायितघुरीघोरो घुरेत् सूकरः  कः कः कं
कमलाकरं विकमलं कर्तुं करी नोद्यतः ।
8281@2    के के कानि वनान्यरण्यमहिषा नोन्मूलयेयुर्यतः  सिंहीस्नेहविलासबद्धवसतिः
पञ्चाननो वर्तते ॥ ८२८१॥

8282@1   कः कण्टकानां प्रकरोति तैक्ष्ण्यं  विचित्रभावं मृगपक्षिणां च ।
8282@2    माधुर्यमिक्षौ कटुतां च निम्बे  स्वभावतः सर्वमिदं हि सिद्धम् ॥ ८२८२॥

8283@1   कः कर्णारिपिता गिरीन्द्रतनया कस्य प्रिया कस्य तुक्  को जानाति परेङ्गितं
विषमगुः कुत्रोदभूत् कामिनाम् ।
8283@2    भार्या कस्य विदेहजा तुदति का भौमेऽह्नि निन्द्यश्च कस्
तत्प्रत्युत्तरमध्यमाक्षरपदं सर्वार्थसम्पत्करम् ॥ ८२८३॥

8284@1   कः कस्य पुरुषो बन्धुः किमाप्यं कस्य केनचित् ।
8284@2    यदेको जायते जन्तुरेक एव विनश्यति ॥ ८२८४॥

8285@1   तस्मान् माता पिता चेति राम सज्जेत यो नरः ।
8285@2    उन्मत्त इव स ज्ञेयो नास्ति कश्चिद्धि कस्यचित् ॥ ८२८५॥

8286@1   कः कान्तारमगात् पितुर्वचनतः संश्लिष्य कण्ठस्थलीं  कामी किं
कुरुते च गृध्रहठतश्छिन्नं प्ररूढं च किम् ।
8286@2    का रक्षः कुलकालरात्रिरभवच्चन्द्रातपं द्वेष्टि को  रामश्चुम्बति
रावणस्य वदनं सीतावियोगातुरः ॥ ८२८६॥

8287@1   कः कालः कानि मित्राणि को देशः कौ व्ययागमौ ।
8287@2    कश्चाहं का च मे शक्तिरिति चिन्त्यं मुहुर्मुहुः ॥ ८२८७॥

8288@1   कः कुर्याद् भुवनं सर्वं कः समुन्मूलयेद् द्रुमान् ।
8288@2    किं प्रतीके भवेन् मुख्यं कः परत्रैति पुण्यताम् ॥ ८२८८॥

8289@1   कः कोपः कः प्रणयो  नटविटहतमस्तकासु वेश्यासु ।
8289@2    रजकशिलातलसदृशं  यासां जघनं च वदनं च ॥ ८२८९॥

8290@1   कः कौ के कं कौ कान्  हसति च हसतो हसन्ति हरिणाक्ष्या ।
8290@2    अधरः पल्लवमङ्घ्री  हंसौ कुन्दस्य कोरकान् दन्ताः ॥ ८२९०॥

8291@1   कः खे गच्छति का रम्या का जप्या किं विभूषणम् ।
8291@2    को वन्द्यः कीदृशी लङ्का वीरमर्कटकम्पिता ॥ ८२९१॥

8292@1   कः खे चरति कः शब्दं चोरं दृष्ट्वा करोति च ।
8292@2    कैरवाणामरिः को वा कोपानामालयश्च कः ॥ ८२९२॥

8293@1   कः खे भाति, हतो निशाचरपतिः केनाम्बुधौ मज्जति  कः, कीदृक्
तरुणीविलासगमनं, को नाम राज्ञां प्रियः ।
8293@2    पत्रं किं नृपतेः, किमप्सु ललितं, को रामरामाहरो
मत्प्रश्नोत्तरमध्यमाक्षरपदं यत् तत् तवाशीर्वचः ॥ ८२९३॥

8294@1   कः परेतनगरीपुरंदरः  को भवेदथ तदीयकिंकरः ।
8294@2    कृष्णनाम जगदेकमङ्गलं  कण्ठपीठमुररीकरोति चेत् ॥ ८२९४॥

8295@1   कः पश्यति खुरमहसः  संमुखमपि तेजसां सहस्रस्य ।
8295@2    कलितं शशभृद्धाम्नो  यो मण्डलखण्डनं सहते ॥ ८२९५॥

8296@1   कः पुष्पजातिं सुरभिं विधत्ते  कश्चन्दनं वै शिशिरीकरोति ।
8296@2    कः प्रार्थयेद् भानुमिह प्रकाशे  साधुस्तथा स्वेन परोपकारी ॥ ८२९६॥

8297@1   कः पूज्यः सद्वृत्तः  कमधममाचक्षते चलितवृत्तम् ।
8297@2    केन जितं जगदेतत्  सत्यतितिक्षावता पुंसा ॥ ८२९७॥

8298@1   कः पूज्यः, सुजनत्वमेति कतमः, क्व स्थीयते पण्डितैः  श्रीमत्या शिवया
च केन भुवने युद्धं कृतं दारुणम् ।
8298@2    किं वाञ्छन्ति सदा जना, युवजना ध्यायन्ति किं मानसे
मत्प्रश्नोत्तरमध्यमाक्षरपदं भूयात् तवाशीर्वचः ॥ ८२९८॥

8298A@1   कः पौरवे वसुमतीं शासति  शासितरि दुर्विनीतानाम् ।
8298A@2    अयमाचरत्यविनयं  मुग्धासु तपस्विकन्यासु ॥

8299@1   कः प्रसूते पूरोवातं कः प्रेरयति वारिदम् ।
8299@2    प्राप्ते तु श्रावणे मासि भवत्येकार्णवं जगत् ॥ ८२९९॥

8300@1   कः प्राज्ञो वाञ्छति स्नेहं वेश्यासु सिकतासु च ।
8300@2    विमुच्यते वा भवता वस्तुधर्मोऽयमीदृशः ॥ ८३००॥

8301@1   कः प्रार्थितोऽपि दास्यति  तृणतुषपरिमाणमात्रमप्यधिकम् ।
8301@2    अन्तर्ललाटसम्पुट-  विकटाक्षरमालिकां मुक्त्वा ॥ ८३०१॥

8302@1   कः प्रार्थ्यते मदनविह्वलया युवत्या  भाति क्व पुण्ड्रकमुपैति कथं
बतायुः ।
8302@2    क्वानादरो भवति, केन च राजतेऽब्जं  बाह्यास्थि किं फलमुदाहर
नालिकेरम् ॥ ८३०२॥

8303@1   कः शक्रः कतमः स्रष्टा वराकः कतमो यमः ।
8303@2    सत्यव्रतानां भूपानां कर्तुं शासनलङ्घनम् ॥ ८३०३॥

8304@1   कः शमः क्रियतां प्राज्ञाः प्रियाप्रीतौ परिश्रमः ।
8304@2    भस्मीभूतस्य भूतस्य पुनरागमनं कुतः ॥ ८३०४॥

8305@1   कः श्रद्धास्यति भूतार्थं सर्वो मां तुलयिष्यति ।
8305@2    शङ्कनीया हि लोकेऽस्मिन् निष्प्रतापा दरिद्रता ॥ ८३०५॥

8306@1   कः श्लाघनीयजन्मा  माघनिशीथेऽपि यस्य सौभाग्यम् ।
8306@2    प्रालेयानिलदीर्घः  कथयति काञ्चीनिनादोऽयम् ॥ ८३०६॥

8307@1   कः स्यादम्बुदयाचको, युवतयः कं कामयन्ते पतिं  लज्जा केन निवार्यते,
निकटके दासे कथं यावनी ।
8307@2    भाषा दर्शयतेति वस्तुषु महाराष्ट्रे कदा वा भवेद्  आद्यान्ताक्षरयोर्हि
लोपरचनाचातुर्यतः पूर्यताम् ॥ ८३०७॥

8308@1   कः स्वभावगभीराणां लक्षयेद् बहिरापदम् ।
8308@2    बालापत्येन भृत्येन यदि सा न प्रकाश्यते ॥ ८३०८॥

8309@1   क आत्मा कः परो वात्र स्वीयः पारक्य एव वा ।
8309@2    स्वपराभिनिवेशेन विना ज्ञानेन देहिनाम् ॥ ८३०९॥

8310@1   क आलिप्तः प्रियः कोऽस्याः कं ध्यायति कमीक्षते ।
8310@2    इति चिन्ता न यस्यासीत् स पूज्यः पण्ययोषिताम् ॥ ८३१०॥

8311@1   ॥। ॥।

8311@2    क ईप्सितार्थस्थिरनिश्चयं मनः
8311@3पयश्च निम्नाभिमुखं प्रतीपयेत् ॥ ८३११॥

8312@1   क एकस्त्वं पुष्पायुध मम समाधिव्ययविधौ  सुपर्वाणः सर्वे यदि
कुसुमशस्त्रास्तदपि किम् ।
8312@2    इतीवैनान् नूनं य इह सुमनोस्त्रत्वमनयत्  स वः शास्ता शस्त्रं दिशतु
दशदिङ्मारविजयी ॥ ८३१२॥

8313@1   ककुभकरीरावेक-  त्र संयुतौ ककुभबिल्वौ वा ।
8313@2    हस्तत्रयेऽम्बु पश्चान्  नरैर्भवत्येकविंशत्या ॥ ८३१३॥

8314@1   ककुभस्य फलं पुष्पं लाक्षा श्रीवासगुग्गुलू ।
8314@2    श्वेतापराजितामूलं विडङ्गान्वितसर्षपाः ॥ ८३१४॥

8315@1   ककुभां मुखानि सहसोज्ज्वलयन्  दधदाकुलत्वमधिकं रतये ।
8315@2    अदिदीपदिन्दुरपरो दहनः  कुसुमेषुमत्रिनयनप्रभवः ॥ ८३१५॥

8316@1   ककुभि ककुभि ध्वान्तक्षुब्धं वितत्य विधाय च  श्रुतिपुटभिदो गर्जाः
श्रेयः कृतं परमम्बुदैः ।
8316@2    कथमितरथा जातोद्वेगः समुज्झितपल्वलः  कनककमलोत्तंसे हंसः
स नन्दति मानसे ॥ ८३१६॥

8317@1   ककुभि ककुभि भ्रान्त्वा भ्रान्त्वा विलोक्य विलोकितं  मलयजसमो
दृष्टोऽस्माभिर्न कोऽपि महीरुहः ।
8317@2    उपचितरसो दाहे च्छेदे शिलातलघर्षणे-  ऽप्यधिकमधिकं यत्
सौरभ्यं तनोति मनोहरम् ॥ ८३१७॥

8318@1   कक्षे किं मितपुस्तकं किमुदकं (किं) काव्यसारोदकं  दीर्घं किं
यदि ताडपत्रलिखितं किं चात्र गौडाक्षरम् ।
8318@2    गन्धः किं यदि रामरावणकथासंग्रामगन्धो महत्  किं वारं बहु
जल्पसे श‍ृणु सखे नाम्ना पुराणो झषः ॥ ८३१८॥

8319@1   कङ्कगृध्रसृगालेषु दंशेषु मशकेषु च ।
8319@2    पन्नगेषु च जायन्ते नराः क्रोधपरायणाः ॥ ८३१९॥

8320@1   कङ्कहंसशशादानां मत्स्यादक्रौञ्चकेकिनाम् ।
8320@2    गृध्राणां कुक्कुटानां च पक्षा एतेषु शोभनाः ॥ ८३२०॥

8321@1   कङ्केलिरेष किमचेतन एव सत्यं  नम्नः स्वयं न कुसुमानि ददाति यस्ते ।
8321@2    धूर्तोऽथवा नमति नायमुदस्तबाहु-  व्यक्तोन्नतस्तनतटान्तदिदृक्षयेव
॥ ८३२१॥

8322@1   कचकुचचुबुकाग्रे पाणिषु व्यापृतेषु
प्रथमजलधिपुत्रीसंगमेऽनङ्गधाम्नि ।
8322@2    ग्रथितनिबिडनीवीबन्धनिर्मोचनार्थं  चतुरधिककराशः पातु
वश्चक्रपाणिः ॥ ८३२२॥

8323@1   कचग्रहमनुग्रहं दशनखण्डनं मण्डनं  दृगञ्जनमवञ्चनं
मुखरसार्पणं तर्पणम् ।
8323@2    नखार्दनमतर्दनं निबिडपीडनं क्रीडनं  करोति रतिसङ्गमे
मकरकेतनः कामिनाम् ॥ ८३२३॥

8324@1   कचग्रहसमुल्लसत्कमलकोषपीडाजड-
द्विरेफकलकूजितानुकृतसीत्कृतालंकृताः ।
8324@2    जयन्ति सुरतोत्सवव्यतिकरे कुरङ्गीदृशां
प्रमोदमदनिर्भरप्रणयचुम्बिनो विभ्रमाः ॥ ८३२४॥

8325@1   कचग्रहोत्तानितमर्धकुड्मलं  त्रपाचलत्तारकमन्दलोचनम् ।
8325@2    बलाद्गृहीताधरवेदनाकुलं  कदा पिबेयं ननु तत् प्रियामुखम् ॥ ८३२५॥

8326@1   कचभारात् कुचभारः  कुचभाराद् भीतिमेति कचभारः ।
8326@2    कचकुचभाराज्जघनं  कोऽयं चन्द्रानने चमत्कारः ॥ ८३२६॥

8327@1   कचमूलबद्धपन्नग-  निश्वासविषाग्निधूमहतमध्यम् ।
8327@2    ऐशानमिव कपालं  स्फुटलक्ष्मा स्फुरति शशिबिम्बम् ॥ ८३२७॥

8328@1   कचा यूकावासा मुखमजिनबद्धास्थिनिचयम्  कुचौ मांसग्रन्थी जठरमपि
विष्ठादिधटिका ।
8328@2    मलोत्सर्गे यन्त्रं जघनमबलायाः क्रमयुगं  तदाधारस्थूणे तदिह
किमु रागाय महताम् ॥ ८३२८॥

8328A@1   कचैरर्धच्छिन्नैः करनिहितरक्तैः कुचतटैर्
नखोत्कृत्तैर्गण्डैरुपलहतिशीर्णैश्च निटिलैः ।
8328A@2    विदीर्णैराक्रन्दाद् विकलगदितैः कण्ठविवरैर्
मनस्तक्ष्णोत्यन्तःपुरपरिजनानां स्थितिरियम् ॥

8328B@1   कच्चित् कान्तारभाजां भवति परिभवः कोऽपि शौवापदो वा  प्रत्यूहेन
क्रतूनां न खलु मखभुजो भुञ्जते वा हवींषि ।
8328B@2    कर्तुं वा कच्चिदन्तर्वसति वसुमतीदक्षिणः सप्ततन्तुर् यत्सम्प्राप्तोऽसि
किं वा रघुकुलतपसामीदृशोऽयं विवर्तः ॥

8329@1   कच्चित् पशव्यं निरुजं भूर्यम्बुतृणवीरुधम् ।
8329@2    वृहद्वनं तदधुना यत्रास्से त्वं सुहृद्वृतः ॥ ८३२९॥

8330@1   कच्चित् सहस्रान् मूर्खाणाम् एकमिच्छसि पण्डितम् ।
8330@2    पण्डितो ह्यर्थकृच्छ्रेषु कुर्यान् निःश्रेयसं महत् ॥ ८३३०॥

8331@1   कच्चित् सौम्य प्रियसहचरी विद्युदालिङ्गति त्वाम्
आविर्भूतप्रणयसुमुखाश्चातका वा भजन्ते ।
8331@2    पौरस्त्यो वा सुखयति मरुत्साधुसंवाहनाभिर्
विष्वग्बिभ्रत्सुरपतिधनुर्लक्ष्म लक्ष्मीं तनोति ॥ ८३३१॥

8332@1   कच्चित् सौम्य व्यवसितमिदं बन्धुकृत्यं त्वया मे  प्रत्यादेशान्न
खलु भवतो धीरतां तर्कयामि ।
8332@2    निःशब्दोऽपि प्रदिशसि जलं याचितश्चातकेभ्यः  प्रत्युक्तं हि
प्रणयिषु सतामीप्सितार्थक्रियैव ॥ ८३३२॥

8333@1   कच्चिदर्थेन वा धर्मम् अर्थं धर्मेण वा पुनः ।
8333@2    उभौ वा प्रीतिलोभेन कामेन न विबाधसे ॥ ८३३३॥

8334@1   कच्चिदर्थं च धर्मं च कामं च जायतां वर ।
8334@2    विभज्य काले कालज्ञ सर्वान् भरत सेवसे ॥ ८३३४॥

8335@1   कच्छान्ववायजलधेरमृतांशुरन्यः  प्रत्यर्थिवंशदहनः सुमना
गुणज्ञः ।
8335@2    विद्याप्रियो नयपरो मतिमान् वदान्यः  मीवारभूपतिरुदेतु यशो वितन्वन्
॥ ८३३५॥

8336@1   कज्जलतिलककलङ्कित-  मुखचन्द्रे गलितसलिलकणकेशि ।
8336@2    नवविरहदहनतूलो  जीवयितव्यस्त्वया कतमः ॥ ८३३६॥

8337@1   कज भज विकासमभितस् त्यज संकोचं भ्रमत्ययं भ्रमरः ।
8337@2    यद्यपि न भवति कार्यं  तथापि तुष्टस्तनोत्ययं कीर्तिम् ॥ ८३३७॥

8338@1   कज्जलहिमकनकरुचः  सुपर्णवृषहंसवाहनाः शं वः ।
8338@2    जलनिधिगिरिकमलस्था  हरिहरकमलासना ददतु ॥ ८३३८॥

8339@1   कटकत्वं पृथग्घेम्नस्तरंगत्वं पृथग् जलात् ।
8339@2    यथा न संभवत्येवं न जगत् पृथगीश्वरात् ॥ ८३३९॥

8340@1   कटकानि भजन्ति चारुभिर् नवमुक्ताफलभूषणैर्भुजैः ।
8340@2    नियतं दधते च चित्रकैर् अवियोगं पृथुगण्डशैलतः ॥ ८३४०॥

8341@1   कटकिनः कटुकरसान्  करीरखदिरादिविटपतरुगुल्मान् ।
8341@2    उपभुञ्जाना करभी  दैवादाप्नोति मधुरमधुजालम् ॥ ८३४१॥

8342@1   कटाक्षेणापीषत् क्षणमयि निरीक्षेत यदि सा  तदानन्दः सान्द्रः स्फुरति
पिहिताशेषविषयः ।
8342@2    सरोमाञ्चोदञ्चत्कुचकलशनिर्भिन्नवसनः  परीरम्भारम्भः क इव
भविताम्भोरुहदृशः ॥ ८३४२॥

8343@1   कटाक्षैराक्षिप्तः प्रियसखि रहः केलिभवने  वने पुष्पव्याजात्
कुचयुगमिदं चापि वलितम् ।
8343@2    रतासक्तं दृष्ट्वा हरिनमिथुनं चाल्पहसितं  तथापि प्रेयान् मे न
किमपि जानाति किमिति ॥ ८३४३॥

8344@1   कटिर्मुष्टिग्राह्या द्विपुरुषभुजग्राह्यमुदरं  स्तनौ घण्टालोलौ जघनमिव
गन्तुं व्यवसितौ ।
8344@2    स्मितं भेरीनादो मुखमपि च पत्युर्भयकरं  तथाप्येषा रण्डा परिभवति
संतापयति च ॥ ८३४४॥

8345@1   कटिर्विटशतैर्घूष्टा पान्थपीतोज्झितं मुखम् ।
8345@2    स्तनौ सहस्रमृदितौ यस्याः कस्यास्तु सा निजा ॥ ८३४५॥

8345A@1   कटिस्थकरवैशाखस्थानकस्थनराकृतिम् ।
8345A@2    द्रव्यैः पूर्णं स्मरेल्लोकं स्थित्युत्पत्तिव्ययात्मकैः ॥

8346@1   कटीतटनिकुञ्जेषु संचरन् वातकुञ्जरः ।
8346@2    एरण्डतैलसिंहस्य गन्धमाघ्राय धावति ॥ ८३४६॥

8347@1   कटु क्वणन्तो मलदायकाः खला-  स्तुदन्त्यलं बन्धनश‍ृङ्खला इव ।
8347@2    मनस्तु साधुध्वनिभिः पदे पदे  हरन्ति सन्तो मणिनूपुरा इव ॥ ८३४७॥

8348@1   कटुतिक्तकषायरसैः  पवनः पित्तं कटूष्णलवणाम्लैः ।
8348@2    स्निग्धमधुराम्ललवणैः  श्लेष्मा कोपं प्रयाति तरोः ॥ ८३४८॥

8349@1   कटुतीक्ष्णोष्णलवणक्षाराम्लादिब् हिरुल्बणैः ।
8349@2    मातृभुक्तैरुपस्पृष्टः सर्वाङ्गोत्थितवेदनः ॥ ८३४९॥

8350@1   कटुभिरपि कठोरचक्रवाकोत्-  करविरहज्वरशान्तिशीतवीयैः ।
8350@2    तिमिरहतमयं महोभिरञ्जञ्  जयति जगन्नयनौघमुष्णभानुः ॥ ८३५०॥

8351@1   कटुमधुराण्यामोदैः  पर्णैरुत्कीर्णपत्रभङ्गानि ।
8351@2    दमनकवनानि सम्प्रति  काण्डैरेकान्तपाण्डूनि ॥ ८३५१॥

8352@1   कटु रटसि किमेवं कर्णयोः कुञ्जरारेर् अविदितनिजबुद्धे किं न
विज्ञातमस्ति ।
8352@2    शिलतरकरदंष्ट्राटङ्कनिर्भिन्नकुम्भं  मशक गलकरन्ध्रे
हस्तियूथं ममज्ज ॥ ८३५२॥

8353@1   कटुविशिखशिखिप्रपञ्च पञ्चा-  नन धनदप्रियमित्र मित्रनेत्र ।
8353@2    धृतसकलविकल्प कल्पशेष-  प्रकटमहानट नाटय प्रसादम् ॥ ८३५३॥

8354@1   कटूनामिह सार्थत्वात् कामं भवति संग्रहः ।
8354@2    तथापि वृत्तिर्न तथा रसज्ञानुमतिक्षमा ॥ ८३५४॥

8355@1   कटौ न कलमेखला न कुचमण्डले मालिका  दृशोरपि न चाञ्जनं न
पुनरस्ति रागोऽधरे ।
8355@2    प्रियेण सहचारिणा मदनतस्करस्योच्चकैस् ततस्त्वमसि लुण्ठिता निधुवने
वने शोभने ॥ ८३५५॥

8355A@1   कटुस्वरस्त्वं पिकभूत् तथापि  श्लाघ्योऽसि सम्यक् पिकपुत्रपालात् ।
8355A@2    आह्लादनाच्चन्द्र इवात्तलक्ष्मा  कस्तूरिका गन्धभृतेव कृष्णा ॥

8356@1   कट्वम्ललवणात्युष्णतीक्ष्णरूक्षविद् आहिनः ।
8356@2    आहारा राजसस्येष्टा दुःखशोकामयप्रदाः ॥ ८३५६॥

8357@1   कट्वेर्वारौ यथा पक्वे मधुरः सन् रसोऽपि न ।
8357@2    प्राप्यते ह्यात्मनि तथा नापक्वकरणे ज्ञता ॥ ८३५७॥

8358@1   कठिनं वा मधुरं वा  प्रस्तुतवचनं मनोहारि ।
8358@2    वामे गर्दभनादश्  चित्तप्रीत्यै प्रयाणेषु ॥ ८३५८॥

8359@1   कठिनः कृशमूलश्च दुर्लभो दक्षिणेतरः ।
8359@2    कश्चित् कल्याणगोत्रोऽपि मनुष्यैर्नोपजीव्यते ॥ ८३५९॥

8360@1   कठिनकुचौ तव बाले  तरलसरोजाक्षि तावकं चक्षुः ।
8360@2    कुटिलसुकेशि कचास्ते  मिथ्या भणितं कृशाङ्गि तव मध्यम् ॥ ८३६०॥

8361@1   कठिनतरदामवेष्टन-  लेखासंदेहदायिनो यस्य ।
8361@2    राजन्ति वलिविभङ्गाः  स पातु दामोदरो भवतः ॥ ८३६१॥

8362@1   कठिनस्यापि हृदयं गुणवानार्द्रयेद् दृशा ।
8362@2    चन्द्रकान्तोपलं चन्द्रः स्वांशुभिर्द्रावयत्यसौ ॥ ८३६२॥

8363@1   कठिनहृदये मुञ्च क्रोधं सुखप्रतिघातकं  लिखति दिवसं यातं
यातं यमः किल मानिनि ।
8363@2    वयसि तरुणे नैतद् युक्तं चले च समागमे  भवति कलहो यावत् तावद्
वरं सुभगे रतम् ॥ ८३६३॥

8364@1   कठिनहृदये मुञ्च भ्रान्तिं व्यलीककथाश्रयां  पिशुनवचनैर्दुःखं
नेतुं न युक्तमिमं जनम् ।
8364@2    किमिदमथ वा सत्यं मुग्धे त्वयाद्य विनिश्चितं  यदभिरुचितं तन्
मे कृत्वा प्रिये सुखमास्यताम् ॥ ८३६४॥

8365@1   कठिनास्तीक्ष्णवक्त्राश्च तीक्ष्णोदर्कास्तथैव च ।
8365@2    गणकैः किं नु लेखन्यस्ता वा किं ते विनिर्मिताः ॥ ८३६५॥

8366@1   कठिने दुर्गमे वासो गुप्तशक्तिप्रकाशनम् ।
8366@2    रणे पुत्रः यथा शोच्यः कलहं वेश्यया सह ॥ ८३६६॥

8367@1   कठोरनखराहतद्विरदकुम्भपीठस्थली-
लुठद्रुधिररञ्जितोल्ललितकेसरः केसरी ।
8367@2    गभीररवकातरातुरतरातुरव्याहृतैः  पतन् हरिणकैः समं
समरभूमिकां लज्जते ॥ ८३६७॥

8368@1   कठोरपारावतकण्ठमेचकं  वपुर्वूषस्कन्धसुबन्धुरांसकम् ।
8368@2    प्रसन्नर्सिहस्तिमितं च वीक्षितं  ध्वनिश्च मङ्गल्यमृदङ्गमांसलः
॥ ८३६८॥

8369@1   कठोरास्थिग्रन्थिव्यतिकररणत्कारमुखरः
खरस्नायुच्छेदक्षणविहितवेगव्युपशमः ।
8369@2    निरातङ्कः पङ्केष्विव पिशितपिण्डेषु विलस-  न्नसिर्गात्रं गात्रं
सपदि लवशस्ते विकिरतु ॥ ८३६९॥

8370@1   कण इव पुरां वह्नेर्भस्मावधूलनसङ्गतो  जयति
बहलालोकस्फारावधूतनिशोदयः ।
8370@2    स्मरहरजटाबन्धग्रन्थिर्भुजङ्गफणामणि-  स्त्रिदशतटिनीपूरानीतः
स्फुरन्निव तारकः ॥ ८३७०॥

8371@1   कणाचामतुषाङ्गारान् यत्नेन परिरक्षसि ।
8371@2    मूषकापहृतं कोषे रत्नराशिं न पश्यसि ॥ ८३७१॥

8372@1   कण्टकस्य तु भग्नस्य दन्तस्य चलितस्य च ।
8372@2    अमात्यस्य च दुष्टस्य मूलादुद्धरणं सुखम् ॥ ८३७२॥

8373@1   कण्टकान् कूपमग्निं च वर्जयन्ति यथा नराः ।
8373@2    तथा नृशंसकर्माणं वर्जयन्ति नरा नरम् ॥ ८३७३॥

8374@1   कण्टकावरणं यादृक् फलितस्य फलाप्तये ।
8374@2    तादृग् दुर्जनसङ्गोऽपि साधुसङ्गाय बाधनम् ॥ ८३७४॥

8375@1   कण्टकिततनुशरीरा  लज्जामुकुलायमाननयनेयम् ।
8375@2    तव कुमुदिनीव वाञ्छति  नृचन्द्र बाला करस्पर्शम् ॥ ८३७५॥

8376@1   कण्टकेनापि ये स्पृष्टा यान्ति कामपि विक्रियाम् ।
8376@2    तेऽपि शस्त्रनिकृन्तस्य पशोर्मांसानि भुञ्जते ॥ ८३७६॥

8377@1   कण्टकेनापि विद्धस्य महती वेदना भवेत् ।
8377@2    चक्रभीषणखड्गाद्यैर्मार्यमाणस्य किं पुनः ॥ ८३७७॥

8378@1   कण्टकैरिव विदारितपादः  पद्मिनीपरिचितैरपराद्रेः ।
8378@2    आरुरोह सरसीरुहबन्धुः  स्कन्धमम्बुधितटीगमनाय ॥ ८३७८॥

8378A@1   कण्टको दारुखण्डं च वितनोति गलव्यथाम् ।
8378A@2    व्यञ्जनान्तर्निपतितस्तालु विध्यति वृश्चिकः ॥

8379@1   कण्टक्यकण्टकानां  व्यत्यासेऽम्भस्त्रिभिः करैः पश्चात् ।
8379@2    खात्वा पुरुषत्रितयं  त्रिभागयुक्तं धनं वा स्यात् ॥ ८३७९॥

8380@1   कण्टारिकाया अन्योक्तिः सणान्योक्तिरुदाहृता ।
8380@2    धत्तूरपादपान्योक्तिरवधेया तृणोक्तयः ॥ ८३८०॥

8381@1   कण्ठकोणविनिविष्टमीश ते  कालकूटमपि मे महामृतम् ।
8381@2    अप्युपात्तममृतं भवद्वपुर्-  भेदवृत्ति यदि मे न रोचते ॥ ८३८१॥

8382@1   कण्ठगतैरप्यसुभिः  कस्यात्मा नोपसर्पते जातु ।
8382@2    मूर्खस्य विषादस्य च  गर्वस्य तथा कृतघ्नस्य ॥ ८३८२॥

8383@1   कण्ठग्रहं न वात्येव भर्तुः क्रुद्धापि यत्नतः ।
8383@2    कङ्कणश्रेणिकेवासौ दोषमेवावलम्बते ॥ ८३८३॥

8384@1   उन्मत्तेव प्रमत्तेव प्रहृष्टेवातुरेव च ।
8384@2    न शक्योपासितुं रामा प्रौढं यौवनमाश्रिता ॥ ८३८४॥

8385@1   सुखदुःखप्रदायिन्यस्तृतीये यौवने स्थिताः ।
8385@2    जायन्ते गहना रामाः संसारस्येव रीतयः ॥ ८३८५॥

8386@1   कण्ठग्रहे शिथिलतां गमिते कथंचिद्  यो मन्यते मरणमेव
सुखाभ्युपायम् ।
8386@2    गच्छन् स एष न बलाद् विधृतो युवाभ्याम्  इत्युज्झिते भुजलते
वलयैरिवास्याः ॥ ८३८६॥

8387@1   कण्ठच्छायमिषेण कल्परजनीमुत्तंसमन्दाकिनी-  रूपेण
प्रलयाब्धिमूर्ध्वनयनव्याजेन कल्पानलम् ।
8387@2    भूषापन्नगकेलिपानकपटादेकोनपञ्चाश तं  वातानप्युपसंहरन्नवतु
वः कल्पान्तशान्तौ शिवः ॥ ८३८७॥

8388@1   कण्ठच्छेदविशीर्यमाणरुधिरप्राग्भारभग्न् अद्युतेर् येन स्मेरमुखेन
होमशिखिनः संधुक्षणाकाङ्क्षिणा ।
8388@2    भ्रूभङ्गः शितिकण्ठकण्ठफणिने फूत्कारहेतोः कृतः
शौटीर्यव्रततुष्टधूर्जटिरसौ किं वर्ण्यते रावणः ॥ ८३८८॥

8389@1   कण्ठच्छेदे सुवर्णं चेत् क्षुरं यद्वद्धितं न हि ।
8389@2    बन्धुरप्यपकारी चेत् सर्वैस्त्याज्यस्तथैव सः ॥ ८३८९॥

8390@1   कण्ठमाकुञ्च्य हृदये स्थापयेद् दृढमिच्छया ।
8390@2    जालंधरो बन्ध एष सुधाव्ययनिवारणः ॥ ८३९०॥

8391@1   कण्ठश्रियं कुवलयस्तबकाभिराम-  दामानुकारिविकटच्छविकालकूटाम् ।
8391@2    बिभ्रत् सुखानि दिशतादुपहारपीत-  धूपोत्थधूममलिनामिव धूर्जटिर्वः
॥ ८३९१॥

8392@1   कण्ठश्लेषं समासाद्य तस्याः प्रभ्रष्टयानया ।
8392@2    तुल्यावस्था सखीवेयं तनुराश्वास्यते मम ॥ ८३९२॥

8393@1   कण्ठसक्तमृदुबाहुबन्धनं  न्यस्तपादतलमग्रपादयोः ।
8393@2    प्रार्थयन्त शयनोत्थितं प्रियास् तं निशात्ययविसर्गचुम्बनम् ॥ ८३९३॥

8394@1   कण्ठस्तस्याः कुवलय्दृशः काञ्चनः कोऽपि कम्बुर्
लावण्याम्बुस्मरनरपतेरर्घ्यमाविः करोति ।
8394@2    तिस्रो रेखास्त्रिभुवनजयव्यञ्जिकास्तत्र तत् किं  न स्यान्मध्ये त्रिवलिरचना
पौनरुक्त्याय धातुः ॥ ८३९४॥

8395@1   कण्ठस्था या भवेद् विद्या सा प्रकाश्या सदा बुधैः ।
8395@2    या गुरौ पुस्तके विद्या तया मूढः प्रतार्यते ॥ ८३९५॥

8396@1   कण्ठस्य तस्याः स्तनबन्धुरस्य  मुक्ताकलापस्य च निस्तलस्य ।
8396@2    अन्योन्यशोभाजननाद् बभूव  साधारणो भूषणभूष्यभावः ॥ ८३९६॥

8397@1   कण्ठस्य विदधे कान्तिं मुक्ताभरणता यथा ।
8397@2    तस्याः स्वभावरम्यस्य मुक्ताभरणता तथा ॥ ८३९७॥

8398@1   कण्ठादूर्ध्वं विनिर्याति प्राणा याञ्चाक्षरैः सह ।
8398@2    ददामीत्यक्षरैर्दातुः पुनः श्रोत्राद् विशन्ति ते ॥ ८३९८॥

8399@1   कण्ठाद्रक्तं पिबति गुणिनां मद्यमांसं न भुङ्क्ते  विष्णुद्रव्यं हरति
कुरुते द्वादशीषूपवासम् ।
8399@2    सांख्यं श्रुत्वापहरति गवां ब्राह्मणानां च वृत्तिं  पापो दम्भः
कलियुगसखः कस्य मित्रं नियोगी ॥ ८३९९॥

8400@1   कण्ठान्तः क्वणितं दिवाकरकरक्लान्त्या रजोविप्लवैस्
तन्नेत्राञ्चलकुञ्चनं शितकुशप्रान्तक्षतैः सीत्कृतिः ।
8400@2    श्वासोर्मिप्रभवो वनेचरभिया त्वद्वैरिवामभ्रुवाम्  एवं देव मरोस्तटेऽपि
सुरतक्रीडानुरूपः क्रमः ॥ ८४००॥

8401@1   कण्ठालंकारघण्टाघणघणरणिताध्मातरोदःकटाहः
कण्ठेकालाधिरोहोचितघनसुभगं भावुकस्निन्धपृष्ठः ।
8401@2    साक्षाद् धर्मो वपुष्मान् धवलककुदनिर्धूतकैलासकूटः  कूटस्थो वः
ककुद्मान् निबिडतरतमःस्तोमतृण्यां वितृण्यात् ॥ ८४०१॥

8402@1   कण्ठालिङ्गनमङ्गलं घनकुचाभोगोपभोगोत्सवं  श्रोणीसंगमसौभगं
च सततं मत्प्रेयसीनां पुरः ।
8402@2    प्राप्तुं कोऽयमितीर्ष्ययेव यमुनाकूले बलाद्यः स्वयं  गोपीनामहरद्
दुकूलनिचयं कृष्णः स पुष्णातु नः ॥ ८४०२॥

8403@1   कण्ठावसक्तमृदुबाहुलतास्तुरङ्गाद्  राजावरोधनवधूरवतारयन्तः ।
8403@2    आलिङ्गनान्यधिकृताः स्फुटमापुरेव  गण्डस्थलीः शुचितया न चुचुम्बुरासाम्
॥ ८४०३॥

8404@1   कण्ठाश्लेषिणमुन्नतस्तनभरश्रोणीतटग्राहिणं  संसक्तोरुयुगं
गृहीतजघनप्राकारमप्यन्ततः ।
8404@2    द्रागेव श्लथबन्धमिन्दुवदना गाढावमर्दासहं  विज्ञायात्यजदाशु
काञ्चनपटं व्रीडाकुलापि क्षणम् ॥ ८४०४॥

8405@1   कण्ठे क एष तव वल्लभ नूपुरोऽयं  तत् पादभूषणमयं
वलयस्तदानीम् ।
8405@2    इत्यादिवाच्यमविभाव्य वचो मृगाक्ष्या  ज्ञानेऽपि तद्विहृतमुत्सुकतां
तनोति ॥ ८४०५॥

8405A@1   कण्ठे कृत्तावशेषं कनकमयमधः श‍ृङ्खलादाम कर्षन्  क्रान्त्वा
द्वाराणि हेलाचलचरणरणत्किङ्कणीचक्रवालः ।
8405A@2    दत्तातङ्कोऽङ्गनानामनुसृतसरणिः संभ्रमादश्वपालैः  प्रभ्रष्टोऽयं
प्लवङ्गः प्रविशति नृपतेर्मन्दिरं मन्दुरायाः ॥

8406@1   कण्ठे गद्गदता स्वेदो मुखे वैवर्ण्यवेपथू ।
8406@2    म्रियमाणस्य चिह्नानि यानि तान्येव याचतः ॥ ८४०६॥

8407@1   कण्ठे चिन्तामणिर्ज्ञेयश्चिन्तितार्थप्रदः सदा ।
8407@2    आवर्तः पृष्ठवंशे यः स सूर्याख्यः शुभः स्मृतः ॥ ८४०७॥

8408@1   कण्ठे जीवितमानने तव गुणाः पाणौ कपोलस्तनौ  संतापस्त्वयि मानसं
नयनयोरच्छिन्नधारं पयः ।
8408@2    सर्वं निष्करुण त्वदीयविरहे सालम्बनं किं पुनस् तस्याः सम्प्रति जीविते
बत सखीवर्गो निरालम्बनः ॥ ८४०८॥

8409@1   कण्ठे मदः कोद्रवजो हृदि ताम्बूलजो मदः ।
8409@2    लक्ष्मीमदस्तु सर्वाङ्गे पुत्रदारमुखेष्वपि ॥ ८४०९॥

8410@1   कण्ठे मौक्तिकमालिकाः स्तनतटे कार्पूरमच्छं रजः  सान्द्रं
चन्दनमङ्गके वलयिताः पाणौ मृणालीलताः ।
8410@2    तन्वी नक्तमियं चकास्ति शुचिनी चीनांशुके बिभ्रती
शीतांशोरधिदेवतेव गलिता व्योमाग्रमारोहतः ॥ ८४१०॥

8411@1   कण्ठे रज्जुं बद्ध्वा  मृतस्य पुंसस्तु रज्जुमादाय ।
8411@2    तस्याः खण्डं कण्ठे  बद्धं गण्डस्रजं हरति ॥ ८४११॥

8412@1   कण्ठे वसन्ती चतुरा यदस्याः  सरस्वती वादयते विपञ्चीम् ।
8412@2    तदेव वाग्भूय मुखे मृगाक्ष्याः  श्रोतुः श्रुतौ याति सुधारसत्वम् ॥ ८४१२॥

8413@1   कण्ठोचितोऽपि हुंकृति-  मात्रनिरस्तः पदान्तिके पतितः ।
8413@2    यस्याश्चन्द्रशिखः स्मर-  भल्लनिभो जयति सा चण्डी ॥ ८४१३॥

8414@1   कण्डूयते दक्षिणपाणिना चेत्  स सारमेयो वदनं तदानीम् ।
8414@2    भक्तैः प्रभूतैः सह भूमिपालैर् भोज्यानि भक्ष्याणि चिरं भवन्ति
॥ ८४१४॥

8415@1   कण्डूलद्विपगण्डपिण्डकषणाकम्प् एन सम्पातिभिर् धर्मस्रंसितबन्धनैः
स्वकुसुमैरर्चन्ति गोदावरीम् ।
8415@2    छायापस्किरमाणविष्किरमुखव्याकृष्टकीटत्वचः
कूजत्क्लान्तकपीतकुक्कुटकुलाः कूले कुलायद्रुमाः ॥ ८४१५॥

8416@1   कण्डूयमानः खलु दक्षिणेन  हस्तेन भालं भषणो ददाति ।
8416@2    प्रभाविनम्रीकृतराजचक्रं  राज्याभिषेके वरपट्टबन्धम् ॥ ८४१६॥

8417@1   कतरत् पुरहर परुषं  हालाहलकवलयाचनावचसोः ।
8417@2    एकैव तव रसज्ञा  तदुभयरसतारतम्यज्ञा ॥ ८४१७॥

8418@1   कति कति न पुनश्चरन्ति हन्ति  प्रतिशिखरं प्रतिकाननं कुरङ्गाः ।
8418@2    तदपि जनमनोविनोदहेतुर् विलसति केष्वपि कोऽपि नाभिगन्धः ॥ ८४१८॥

8419@1   कति कति न मदोद्धताश्चरन्ति  प्रतिशिखरि प्रतिकाननं कुरङ्गाः ।
8419@2    क्वचिदपि पुनरुत्तमा मृगास्ते  मदयति यन् मद एव मेदिनीशान् ॥ ८४१९॥

8420@1   कति कति न लताः कलिताः  संचरता चञ्चरीकरसिकेन ।
8420@2    नलिनि भवन्मधु मधुरं  यत् पीतं तत् तदेव परिपीतम् ॥ ८४२०॥

8421@1   कति कति न वसन्ते वल्लयः शाखिनो वा  सुरभितसुमनोभिर्भूषिताङ्गा
बभूवुः ।
8421@2    तदपि युवजनानां प्रीतये केवलोऽभूद्  अभिनवकलिकालीभारशाली रसालः
॥ ८४२१॥

8422@1   कतिचिदुद्धतनिर्भरमत्सराः  कतिचिदात्मवचःस्तुतिशालिनः ।
8422@2    अहह केऽपि निरक्षरकुक्षयस् तदिह सम्प्रति कं प्रति मे श्रमः ॥ ८४२२॥

8422A@1   कतिचिद् दिवसानि काण्डशेषाः  पतिताशेषपुराणजीर्णपर्णाः ।
8422A@2    तरवस्त्वचि गर्हितप्रवालाः  समवाप्यन्त न नामतो विवेक्तुम् ॥

8423@1   कतिचिद् दिवसानि तया गमिता-  नि गृहे तव सङ्गमरोचनया ।
8423@2    कतिचिद् विपिने नलिनीशयने  वचनेन पिकीमदमोचनया ॥ ८४२३॥

8424@1   न वनेऽपि रतिर्भवनेऽपि न यं  प्रतिरूपविनिर्ज्जितरोचनया ।
8424@2    करुणावरुणालय किं क्रियताम्  अरुणायतपङ्कजलोचनया ॥ ८४२४॥

8425@1   कति ते कबरीभारः  सुमनःसङ्गात् प्रियेऽतिनीलत्वात् ।
8425@2    भवति च कलापवत्त्वान्  निजैरसेव्यः कथं न स्यात् ॥ ८४२५॥

8426@1   कति न सन्ति जना जगतीतले  तदपि तद्विरहाकुलितं मनः ।
8426@2    कति न सन्ति निशाकरतारकाः  कमलिनी मलिनी रविणा विना ॥ ८४२६॥

8427@1   कति न सन्ति महीषु महीरुहः  सुरभिपुष्परसालफलालयः ।
8427@2    सुरभयन्ति न केऽपि च भूरुहान्  इति यशोऽस्ति परं तव चन्दन
॥ ८४२७॥

8428@1   कति नो विषया निभालिताः  कति वा भूमिभुजो न शीलिताः ।
8428@2    धरणीधर तावकान् गुणान्  अवधार्याजगणं गुरुं लघुम् ॥ ८४२८॥

8429@1   कतिपयदिवसस्थायिनि  मदकारिणि यौवने दुरात्मानः ।
8429@2    विदधति तथापराधं  जन्मैव यथा वृथा भवति ॥ ८४२९॥

8430@1   कत्तिपयदिवसस्थायी  पूरो दूरोन्नतोऽपि भविता ते ।
8430@2    तटिनि तटद्रुमपातन-  पातकमेकं चिरस्थायि ॥ ८४३०॥

8431@1   कतिपयदिवसैः क्षयं प्रयायात्  कनकगिरिः कृतवासरावसानः ।
8431@2    इति मुदमुपयाति चक्रवाकी  वितरणशालिनि वीररुद्रदेवे ॥ ८४३१॥

8432@1   कतिपयनिमेषवर्तिनि  जन्मजरामरणविह्वले जगति ।
8432@2    कल्पान्तकोटिबन्धुः  स्फुरति कवीनां यशःप्रसरः ॥ ८४३२॥

8433@1   कतिपयपुरस्वामी कायव्ययैरपि दुर्ग्रहो  मितवितरिता मोहेनाहो मयानुसृतः
पुरा ।
8433@2    त्रिभुवनपतिर्बुद्ध्याराध्योऽधुना स्वपदप्रदः  पुनरधिगतस्तत् प्राचीनो
दुनोति दिनव्ययः ॥ ८४३३॥

8434@1   कतिपयसहकारपुष्परम्यस् तनुतुहिनोऽल्पविनिद्रसिन्दुवारः ।
8434@2    सुरभिमुखहिमागमान्तशंसी  समुपययौ शिशिरः स्मरैकबन्धुः ॥ ८४३४॥

8435@1   कति पल्लविता न पुष्पिता वा  तरवः सन्ति समन्ततो वसन्ते ।
8435@2    जगतो विजये तु पुष्पकेतोः  सहकारी सहकार एक एव ॥ ८४३५॥

8436@1   कतिषु न कृता सेवा के वा न वाग्विभवैः स्तुतास् तृणमपि गुणप्रीतः
प्रादान्न कोऽपि विपश्चिताम् ।
8436@2    अयमिह परं दुःखज्वालाकलापमखण्डयत्  कनकपयसां
धारादण्डैरकाण्डघनाघनः ॥ ८४३६॥

8437@1   कति सन्ति नोन्नतिभृतस्तरवस् तदपि त्वमेव गुरुकीर्तिवरः ।
8437@2    निबिडादरं नवमरन्दहरः  सहकार कारणमिह भ्रमरः ॥ ८४३७॥

8438@1   कति सन्ति लता विपिने कुसुम-  स्तवकानमिताः खलु पल्लविताः ।
8438@2    प्रतिचम्पकचन्दननीपवनी-  नवपङ्कजिनीमधुसंवलिताः ॥ ८४३८॥

8439@1   सुचिरं कुसुमेषु परिभ्रमता  न च मालति कापि तथा मिलिता ।
8439@2    मधुपेन पुनर्मधुपानविधौ  हृदये न यथा भवती कलिता ॥ ८४३९॥

8440@1   कति सन्ति लवङ्गलता ललिता  नवकोरकिता धरणीसुतले ।
8440@2    कति बन्धुरगन्धभृतस्तरवो  गुरवो निवसन्ति गिरौ मलये ॥ ८४४०॥

8441@1   कत्यक्षीणि करोटयः कति कति द्वीपिद्विपानां त्वचः  काकोलाः कति पन्नगाः
कति सुधाधाम्नश्च खण्डाः कति ।
8441@2    किं च त्वं च कति त्रिलोकजननि त्वद्वारिपूरोदरे  मज्जज्जन्तुकदम्बकं
समुदयत्येकैकमादाय यत् ॥ ८४४१॥

8442@1   कत्यश्वाः कति धेनवः कति गजाः कत्यद्भुताः पादपाः  सुन्दर्यः कति
सुस्रुवः कति महारत्नान्यनर्ध्याण्यपि ।
8442@2    जातैका किल कन्यका जलनिधेर्दातुं प्रसक्ता यदा  सर्वं तद् व्ययितं
तदा परिणतौ नामैकमुच्छेषितम् ॥ ८४४२॥

8443@1   कथंचित् कालिदासस्य कालेन बहुना मया ।
8443@2    अवगाढेव गम्भीरमसृणौधा सरस्वती ॥ ८४४३॥

8444@1   कथंचिदह्नि हृदये कुशलैर्विनिवेशिता ।
8444@2    शिक्षा गौरखरेणेव राज्ञा विस्मार्यते निशि ॥ ८४४४॥

8445@1   कथंचिन् नैदाघे दिवस इव कोपे विगलिते  प्रसत्तौ प्राप्तायां तदनु
च निशायामिव शनैः ।
8445@2    स्मितज्योत्स्नारम्भक्षपितविरहध्वान्तनिवहो  मुखेन्दुर्मानिन्याः स्फुरति
कृतपुण्यस्य सुरते ॥ ८४४५॥

8446@1   कथं ते त्यक्तसद्वृत्ताः सुखं रात्रिषु शेरते ।
8446@2    मरणान्तरिता येषां नरकेषूपपत्तयः ॥ ८४४६॥

8447@1   कथं त्वदुपलम्भाशाविहताविह तादृशी ।
8447@2    अवस्था नालमारोढुम् अङ्गनामङ्गनाशिनी ॥ ८४४७॥

8447A@1   कथं न रमते चित्तं धर्मेऽनेकसुखप्रदे ।
8447A@2    जीवानां दुःखभीरूणां प्रायो मिथ्यादृशो यतः ॥

8448@1   कथं न लज्जितस्तादृक् सविता तेजसां निधिः ।
8448@2    ब्रह्माण्डखण्डिकां प्राप्य कुर्वन् पादप्रसारिकाम् ॥ ८४४८॥

8449@1   कथं नाम न सेव्यन्ते यत्नतः परमेश्वराः ।
8449@2    अचिरेणैव ये तुष्टाः पूरयन्ति मनोरथान् ॥ ८४४९॥

8450@1   कथं नु तं बन्धुरकोमलाङ्गुलिं  करं विहायासि निमग्नमम्भसि ।
8450@2    अचेतनं नाम गुणं न लक्षयेन्  मयैव कस्मादवधीरिता प्रिया ॥ ८४५०॥

8451@1   कथं नु पुत्राः पितरं हन्युः कस्यांचिदापदि ।
8451@2    भ्राता वा भ्रातरं हन्यात् सौमित्रे प्राणमात्मानः ॥ ८४५१॥

8452@1   कथं न्याय्यमनुष्ठानं मादृशः प्रतिषेधतु ।
8452@2    कथं वाभ्यनुजानातु साहसैकरसां क्रियाम् ॥ ८४५२॥

8453@1   कथं न्विदं कमलविशाललोचने  गृहं घनैः पिहितकरे निशाकरे ।
8453@2    अचिन्तयन्त्यभिनववर्षविद्युतस् त्वमागता सुतनु यथा प्रभावती ॥ ८४५३॥

8454@1   कथं चैषा तन्वी प्रकृतिसुकुमाराङ्गलतिका  प्रगल्भव्यापारं
रतिकलहखेदं विषहते ।
8454@2    नलिन्यास्तिग्मोऽपि प्रभवति सुखायैव सविता  प्रकृष्टे प्रेम्ण्येवं
किमिव न सहन्ते युवतयः ॥ ८४५४॥

8455@1   कथं प्रियाया अनुकम्पितायाः  सङ्गं रहस्यं रुचिरांश्च मन्त्रान् ।
8455@2    सुहृत्सु च स्नेहसितः शिशूनां  कलाक्षराणामनुरक्तचित्तः ॥ ८४५५॥

8456@1   पुत्रान् स्मरंस्ता दुहित् र्हृदस्या  भ्रात् न् स्वस्र्वा पितरौ च दीनौ ।
8456@2    गृहान् मनोज्ञोरुपरिच्छदांश्च  वृत्तीश्च कुल्याः पशुभृत्यवर्गान्
॥ ८४५६॥

8457@1   कथं भार्यामृते धर्मम् अर्थं वा पुरुषः प्रभो ।
8457@2    प्राप्नोति काममथ वा तस्यां त्रितयमाहितम् ॥ ८४५७॥

8458@1   तथैव भर्तारमृते भार्या धर्मादिसाधने ।
8458@2    न समर्था त्रिवर्गोऽयं दाम्पत्यं समुपाश्रितः ॥ ८४५८॥

8459@1   कथं ममोरसि कृतपक्षनिःस्वनः  शिलीमुखोऽपहितदिति (?) जल्पति
प्रिये ।
8459@2    निवृत्य किं किमिति ब्रुवाणयानया  ससाध्वसं कुपितममोचि कान्तया
॥ ८४५९॥

8460@1   कथं मुग्धे कथं वक्रे कान्तायास्ते विलोचने ।
8460@2    कथं जनानुरागाय कथं जनविपत्तये ॥ ८४६०॥

8461@1   कथं यतेत मनुजौ भिन्नैव प्रकृतिर्यतः ।
8461@2    एकस्थानसमुत्पन्न सुधाक्ष्वेडभिदा स्मृता ॥ ८४६१॥

8462@1   कथं राजा स्थितो धर्मे परदारान् परामृशेत् ।
8462@2    रक्षणीया विशेषेण राजदारा महाबल ॥ ८४६२॥

8463@1   कथं विलोकेयममुं युवानं  कुमुद्वतीबन्धुमिवोज्जिहानम् ।
8463@2    भर्तुः स्वसा भाद्रचतुर्थिकेव  कलङ्कयत्यर्धविलोकनेऽपि ॥ ८४६३॥

8464@1   कथं वीथीमस्मानुपदिशसि धर्मप्रणयिनीं  प्रसीद स्वां
शिष्यामतिखलमुखीं शाधि मुरलीम् ।
8464@2    हरन्ती मर्यादां शिव शिव परे पुंसि हृदयं  नयन्ती धृष्टेयं
यदुवर यथा नाह्वयति नः ॥ ८४६४॥

8465@1   कथं संबोध्यते राजा सुग्रीवस्य च का प्रिया ।
8465@2    निर्धनाः किं च वाञ्छन्ति किं कुर्वन्ति मनीषिणः ॥ ८४६५॥

8466@1   कथं स दन्तरहितः सूर्यः सूरिभिरुच्यते ।
8466@2    यो मीनराशिं मुक्तैव मेषं भोक्तुं समुद्यतः ॥ ८४६६॥

8467@1   कथनेन विनाप्याशां पूरयन्ति हि साधवः ।
8467@2    प्रतिगेहं भासते हि विवस्वान् कथनं विना ॥ ८४६७॥

8468@1   कथमगणितपूर्वं द्रक्ष्यते तं नरेन्द्रः  कथमपुरुषवाक्यं
श्रोष्यते सिद्धवाक्यः ।
8468@2    कथमविषयवन्घ्यं धारयिष्यत्यमर्षं  प्रणिपतति निरुद्धः
सत्कृतो धर्षितो वा ॥ ८४६८॥

8469@1   कथमद्य कथं च श्व इति जीवनचिन्तया ।
8469@2    या कृथा हा वृथा दैन्यम् आयुरन्तं प्रयच्छति ॥ ८४६९॥

8470@1   कथमपि कृतप्रत्यापत्तौ प्रिये स्खलितोत्तरे  विरहकृशया कृत्वा
व्याजं प्रकल्पितमश्रुतम् ।
8470@2    असहनसखीश्रोत्रप्राप्तिं विशङ्क्य ससंभ्रमं  विवलितदृशा शून्ये
गेहे समुच्छ्वसितं पुनः ॥ ८४७०॥

8471@1   कथमपि तव वृन्दारण्यमाहात्म्यवृन्दं  न हि
कथयितुमुच्चैरीश्वरोऽप्यीश्वरः स्यात् ।
8471@2    अपि च तृणफलानां यस्य लुब्धो रसाय  प्रभुरमृतभुजामप्याश्रयद्
वत्सभावम् ॥ ८४७१॥

8472@1   कथमपि न निषिद्धो दुःखिना भीरुणा वा  द्रुपदतनयपाणिस्तेन पित्रा
ममाद्य ।
8472@2    तव भुजबलदर्पाध्यायमानस्य वामः  शिरसि चरण एष न्यस्यते
वारयैनम् ॥ ८४७२॥

8473@1   कथमपि परिचितमुद्रा  भुजभुद्रासङ्गतं स्वप्ने ।
8473@2    उषसि निमीलतनयना  शयनान्तः कान्तमामृषति ॥ ८४७३॥

8474@1   कथमपि सखि क्रीडाकोपाद् व्रजेति मयोदिते  कठिनहृदयस्त्यक्त्वा शय्यां
बलाद् गत एव सः ।
8474@2    इति सरभसध्वस्तप्रेम्णि व्यपेतघृणे स्पृहां  पुनरपि हतव्रीडं
चेतः करोति करोमि किम् ॥ ८४७४॥

8475@1   कथमपि हि भवन्ति क्षेत्रसद्बीजयोगाज्जगदुपकृतिहेतोर्नात्मवृत्त्यै
फलन्ति ।
8475@2    दधति फलसमृद्ध्या दूरमानम्रभावं  ननु जगति सुशूकाः साधवः
शालयश्च ॥ ८४७५॥

8476@1   कथमप्यधिगतरन्ध्रैर् अध्युषिता यदि गुहाखुभिः क्षुद्रैः ।
8476@2    इयतैव किं मृगाधिप  निजविक्रमनिर्विदं वहसि ॥ ८४७६॥

8477@1   कथमर्थं निषेधन्तु श्रुतयः स्मृतयोऽपि वा ।
8477@2    यासामेकं पदमपि न चलत्यर्थतो विना ॥ ८४७७॥

8478@1   कथमवनिप दर्पो यन्निशातासिधारा-  दलनगलितमूर्ध्ना विद्विषां
स्वीकृता श्रीः ।
8478@2    ननु तव निहतारेरप्यसौ किं न नीता  त्रिदिवमपगताङ्गैर्वल्लभा
कीर्तिरेभिः ॥ ८४७८॥

8479@1   कथमसौ न भजत्यशरीरतां  हतविवेकपदो हतमन्मथः ।
8479@2    प्रहरतः कदलीदलकोमले  भवति यस्य दया न वधूजने ॥ ८४७९॥

8480@1   कथमसौ मदनो न नमस्यतां  स्थितविवेकपदो मकरध्वजः ।
8480@2    मृगदृशं कदलीललितं वपुर् यदभि हन्ति शरैः कुसुमोद्भवैः
॥ ८४८०॥

8481@1   कथमियति वनान्ते कश्चिदेको न तादृग्  वरवनतरुरुच्चैः
पुष्पवल्लीफलाढ्यः ।
8481@2    जगदसुखविधातुर्दग्धधातुर्नियोगा-  द्धवखदिरपलाशाः केवलं
वृद्धिभाजः ॥ ८४८१॥

8482@1   कथमिव तव संमतिर्भवित्री  सममृतुभिर्मुनिनावधीरितस्य ।
8482@2    इति विरचितमल्लिकाविकासः  स्मयत इव स्म मधुं निदाघकालः ॥ ८४८२॥

8483@1   कथमिह मनुष्यजन्मा  सम्प्रविशति सदसि विबुधगमितायाम् ।
8483@2    येन न सुभाषितामृतम्  आह्लादि निपीतमा तृप्तेः ॥ ८४८३॥

8484@1   कथमुत्पद्यते धर्मः कथं धर्मः प्रवर्धते ।
8484@2    कथं च स्थाप्यते धर्मः कथं धर्मो विनश्यति ॥ ८४८४॥

8485@1   सत्येनोत्पद्यते धर्मो दयादानैर्विवर्धते ।
8485@2    क्षमया स्थाप्यते धर्मः क्रोधलोभैर्विनश्यति ॥ ८४८५॥

8486@1   कथमुपरि कलापिनः कलापो  विलसति तस्य तलेऽष्टमीन्दुखण्डम् ।
8486@2    कुवलययुगलं ततो विलोलं  तिलकुसुमं तदधः प्रवालमस्मात् ॥ ८४८६॥

8487@1   कथमेतत् कुचद्वन्द्वं पतितं तव सुन्दरि ।
8487@2    पश्याधः खनने मूढ पतन्ति गिरयोऽपि च ॥ ८४८७॥

8488@1   कथय कथमिवाशा जायतां जीविते मे  मलयभुजगवान्ता वान्ति वाताः
कृतान्ताः ।
8488@2    अयमपि खलु गुञ्जन् मञ्जु माकन्दमौलौ  चुलुकयति मदीयां चेतनां
चञ्चरीकः ॥ ८४८८॥

8488A@1   कथय कथमुरोजदामहेतोर् यदुपतिरेष चिनोति चम्पकानि ।
8488A@2    भवति करतले यदस्य कम्पः  प्रियसखि मत्स्मृतिरेव मत्सपत्नी ॥

8489@1   कथय किमपि दृष्टं स्थानमस्ति श्रुतं वा  व्रजति दिनकरोऽयं
यत्र नास्तं कदाचित् ।
8489@2    इति विहगसमूहान् नित्यमेवास्ति पृच्छन्  रजनिविरहभीतश्चक्रवाकी
वराकः ॥ ८४८९॥

8490@1   कथय किमिदं जात्या ख्यातं किमस्य वराटकैः  कतिभिरथवा लभ्यं
चैतत् प्रयोजनमस्य किम् ।
8490@2    प्रतिपदमिति ग्रामीणानां गणेन लघूकृतं  बत करतले रत्नं कृत्वा
विषीदति वाणिजः ॥ ८४९०॥

8491@1   कथयत इव नेत्रे कर्णमूलं प्रयाते  सुमुखि तव कुचाभ्यां वर्त्य
पश्यावनीं वा ।
8491@2    स्खलति यदि कथंचित् ते पदाम्भोजयुग्मं  तव तनुतरमध्यं भज्यते
नौ न दोषः ॥ ८४९१॥

8492@1   कथयत कथमेषा मेनया विप्रदत्ता  शिव शिव गिरिपुत्रो वृद्धकापालिकाय
।
8492@2    इति वदति पुरंध्रीमण्डले सिद्धिलेश-  व्ययकृतवरवेषः पातु वः
श्रीमहेशः ॥ ८४९२॥

8493@1   कथय निपुणे कस्मिन् दृष्टः कथं नु कियच्चिरं  किमभिलिखितं
किं तेनोक्तं कदा स इहैष्यति ।
8493@2    इति बहुविधप्रेमोल्लासप्रकल्पितविस्तराः  प्रियतमकथाः स्वल्पेऽप्यर्थे
प्रयान्ति न नष्टताम् ॥ ८४९३॥

8494@1   कथयानिमिषोऽस्म्यहं कथं ते  वपुरालोकनमात्र एव जातः ।
8494@2    अधरामृतपायिनां भवत्या  सुरतावाप्तिररालकेशि युक्ता ॥ ८४९४॥

8494A@1   कथाभिर्देशानां कथमपि च कालेन बहुना  समायाते कान्ते सखि
रजनिरर्धं गतवती ।
8494A@2    ततो यावल्लीलाप्रणयकुपितास्मि प्रकुपिता  सपत्नीव प्राची दिगियमभवत्
तावदरुणा ॥

8495@1   कथासु ये लब्धरसाः कवीनां  ये नानुरज्यन्ति कथान्तरेषु ।
8495@2    न ग्रन्थिपर्णप्रणयाश्चरन्ति  कस्तूरिकागन्धमृगास्तृणेषु ॥ ८४९५॥

8495A@1   कथितावधिजीवितावधिर् गणयन्ती दिवसाननुक्षणम् ।
8495A@2    दयिताश्रुभरेण जीव्यते  बत रेखा कतिचिद्विलुम्पता ॥

8496@1   कदपत्यं वरं मन्ये सदपत्याच्छुचां पदात् ।
8496@2    निर्विद्येत गृहान्मर्त्यो यत् क्लेशनिवहा गृहाः ॥ ८४९६॥

8497@1   कदम्बवृक्षसारस्तु विद्युत्पातनिवारणः ।
8497@2    विद्युत्पातस्य नो भीतिर्देवराजेऽति कीर्तनात् ॥ ८४९७॥

8498@1   कदर्थितस्यापि हि धैर्यवृत्तेर् न शक्यते धैर्यगुणः प्रमार्ष्टुम् ।
8498@2    अधोमुखस्यापि कृतस्य वह्नेर् नाधः शिखा यान्ति कदाचिदेव ॥ ८४९८॥

8499@1   कदर्यमाक्रोशकमश्रुतं च  वराकसम्भूतममान्यमानिनम् ।
8499@2    निष्ठूरिणं कृतवैरं कृतघ्नम्  एतान् भृशार्तोऽपि न जातु याचेत्
॥ ८४९९॥

8500@1   कदर्योपार्जितं वित्तं भोग्यं भाग्यवतां भवेत् ।
8500@2    दन्ता अदन्ति कष्टेन जिह्वा ग्रसति लीलया ॥ ८५००॥

8501@1   कदली कदली करभः करभः  करिराजकरः करिराजकरः ।
8501@2    भुवनत्रितयेऽपि बिभर्ति तुलाम्  इदमूरुयुगं न चमूरुदृशः ॥ ८५०१॥

8502@1   कदलीकन्दवद्धर्मो न रोहति बहिर्गतः ।
8502@2    छादितस्तु फलं चारु सूते पनसमूलवत् ॥ ८५०२॥

8503@1   कदलीकरभसमानां  कलयति यो रूपकॢप्तिम् अतिरुचिराम् ।
8503@2    सोपायाद् दृढयोगं  गमितोरसिकोपकरणविषयतया ॥ ८५०३॥

8504@1   कदलीप्रकाण्डरुचिरोरुतरौ  जघनस्थलीपरिसरे महति ।
8504@2    रशनाकलापकगुणेन वधूर् मकरध्वजद्विरदमाकलयत् ॥ ८५०४॥

8504A@1   कदली बत जङ्घायाः सादृश्यं लभते कथम् ।
8504A@2    शैत्यं हि सहजं तत्र तत्र कालानुरूपता ॥

8505@1   कदलीवनमध्यस्थो वह्निर्मन्दपराक्रमः ।
8505@2    अविवेकिजनस्थाने गुणवान् किं करिष्यति ॥ ८५०५॥

8506@1   कदलीसारनिःसारे मृगतृष्णेव चञ्चले ।
8506@2    स्थावरे जंगमे सर्वे भूतग्रामे चतुर्विधे ॥ ८५०६॥

8507@1   कदा कान्तागारे परिमलमिलत्पुष्पशयने  शयानः कान्तायाः कुचयुगमहं
वक्षसि वहन् ।
8507@2    अये कान्ते मुग्धे कुटिलनयने चन्द्रवदने  प्रसीदेत्याति क्रोशन् निमिषमिव
नेष्यामि दिवसान् ॥ ८५०७॥

8508@1   कदा कार्योद्योगं सकलमपि संन्यस्य सहसा  स्मरन् नित्यं शान्तं
हृदयवचनागोचरमहः ।
8508@2    विभो मायातीत प्रथम परमानन्दनिबिड  प्रसीदेत्याक्रोशन् निमिषमिव
नेष्यामि दिवसान् ॥ ८५०८॥

8509@1   कदा गण्डादञ्चन्मदलुलितसिन्दूरसुभगं  नमस्कुर्वन्
पद्मामलमधुरमूर्तिं गणपतिम् ।
8509@2    गजास्य श्रीशम्भोःसुत सुमुख लम्बोदर विभो  प्रसीदेत्याक्रोशन् निमिषमिव
नेष्यामि दिवसान् ॥ ८५०९॥

8510@1   कदाचन महाकार्ये लघुरेवोपयुज्यते ।
8510@2    किं दूरीकृत्य दीर्घादि दूर्वां क्षेमाय नादृतः ॥ ८५१०॥

8511@1   कदाचित् कवचं भेद्यं नाराचेन शरेण वा ।
8511@2    अपि वर्षशताघाते ब्राह्मणाशीर्न भिद्यते ॥ ८५११॥

8512@1   कदाचित् कष्टेन द्रविणमधमाराधनवशान्  मया लब्धं स्तोकं
निहितमवनौ तस्करभयात् ।
8512@2    ततो नित्ये कश्चित् क्वचिदपि तदाखुर्बिलगृहे-  ऽनयल्लब्धोऽप्यर्थोन
भवति यदा कर्म विषमम् ॥ ८५१२॥

8513@1   कदाचित् कालिन्दीतटविपिनसङ्गीतकरवो  मुदाभीरीनारीवदनकमलास्वादमधुपः
।
8513@2    रमाशम्भुब्रह्मामरपतिगणेशर्चितपदो  जगन्नाथः स्वामी नयनपथगामी
भवतु मे ॥ ८५१३॥

8514@1   कदाचित् पाञ्चाली विपिनभुवि भीमेन बहुशः  कृशाङ्गि श्रान्तासि
क्षणमिह निषीदेति गदिता ।
8514@2    शनैः शीतच्छायं तटविटपिनं प्राप्य मुदिता  पुरः पत्युः
कामाच्छ्वशुरमियमालिङ्गति सती ॥ ८५१४॥

8515@1   कदाचित् साधुतामेति पुरः शिशुरसन्मतिः ।
8515@2    प्राक् पाण्डुपत्राः कुत्रापि चोयन्ते चारुभूरुहाः ॥ ८५१५॥

8516@1   कदाचिदपि संजातम् अकार्यादिष्टसाधनम् ।
8516@2    यदनिष्टं तु सत्कार्यान् नाकार्यप्रेरकं हि तत् ॥ ८५१६॥

8517@1   कदाचिदारोहति सौधमुन्नतं  कदाचिदायाति धरातलं पुनः ।
8517@2    कदाचिदास्यं विनिवेश्य जालके  प्रियं नवोढा तु सलज्जमीक्षते ॥ ८५१७॥

8518@1   कदा ते सानन्दं विततनवदूर्वाञ्चिततटी-  कुटीरे तीरे वा सवनमनु
मन्वादिकथितैः ।
8518@2    कथाबन्धैरन्धङ्करणकरणग्रामनियमाद्  यमादुज्झन् भीतिं भगवति
भवेयं प्रमुदितः ॥ ८५१८॥

8519@1   कदा द्रक्ष्यामि नन्दस्य बालकं नीपमालकम् ।
8519@2    पालकं सर्वसत्त्वानां लसत्तिलकभालकम् ॥ ८५१९॥

8520@1   कदाधरदले बाले दन्तकेसरशोभिते ।
8520@2    भवामि त्वन्मुखाम्भोजे रसिको मधुपो यथा ॥ ८५२०॥

8521@1   कदा नु कन्यागमनप्रवादं  प्रक्षालयेयं जगति प्ररूढम् ।
8521@2    इतीव भास्वान् परिवृद्धतापस् तुलां विशुद्ध्यर्थमिवारुरोह ॥ ८५२१॥

8522@1   कदा नु चारुबिम्बोष्ठं तस्याः पद्ममिवाननम् ।
8522@2    ईषदुन्नम्य पास्यामि रसायनमिवातुरः ॥ ८५२२॥

8523@1   कदा नौ संगमो भावीत्याकीर्णे वक्तुमक्षमम् ।
8523@2    अवेत्य कान्तमबला लीलापद्मं न्यमीलयत् ॥ ८५२३॥

8524@1   कदापि नाश्रयेत् प्राज्ञोऽकरुणं मिष्टभाषिणम् ।
8524@2    प्रच्छन्नमसहिष्णुं वा गुडमिश्रं विषं यथा ॥ ८५२४॥

8525@1   कदापि नोग्रदण्डः स्यात् कटुभाषणतत्परः ।
8525@2    भार्या पुत्रोऽप्युद्विजते कटुवाक्यात् प्रदण्डतः ॥ ८५२५॥

8525@3पशवोऽपि वशं यान्ति दानैश्च मृदुभाषणैः ॥ ८५२५॥

8525A@1   कदापि वेश्या न गुणार्थिनी स्याद्  रूपार्थिनी नैव हितार्थिनी च ।
8525A@2    विद्यार्थिनी नापि न मन्यसे चेद्  वार्तां श‍ृणु त्वं कयवन्नकस्य ॥

8526@1   कदा पुण्यक्षेत्रे करकलितरुद्राक्षवलयो  दधत् स्वान्ते
शान्तेऽखिलशिवपदं श्रीशिवपदम् ।
8526@2    महेश श्रीकण्ठ स्मरहर हर त्र्यम्बक शिव  प्रसीदेत्याक्रोशान्
निमिषमिव नेष्यामि दिवसान् ॥ ८५२६॥

8527@1   कदा ब्रह्मेशानत्रिदशपतिमुख्यैः सुरगणैः  स्तुतं विष्वक्सेनं
जितदनुजसेनं हृदि भजन् ।
8527@2    अये विष्णो जिष्णो गरुडरथ विश्वम्भर हरे  प्रसीदेत्याक्रोशन् निमिषमिव
नेष्यामि दिवसान् ॥ ८५२७॥

8528@1   कदा भागीरथ्या भवजलधिसंतारतरणेः
स्खलद्वीचीमालाचपलतलविस्तारितमुदः ।
8528@2    तमःस्थाने कुञ्जे क्वचिदपि निविश्याहृतमना  भविष्याम्येकाकी नरकमथने
ध्यानरसिकः ॥ ८५२८॥

8529@1   कदा भिक्षाभक्तैः करकलितगङ्गाम्बुतरलैः  शरीरं मे
स्थास्यत्युपरतसमस्तेन्द्रियसुखम् ।
8529@2    कदा ब्रह्माभ्यासस्थिरतनुतयारण्यविहगाः  पतिष्यन्ति स्थाणुभ्रमहतधियः
स्कन्धशिरसि ॥ ८५२९॥

8530@1   कदा मुखं वरतनु कारणादृते  तवागतं क्षणमयि कोपपात्रताम् ।
8530@2    अपर्वणि ग्रहकलुषेन्दुमण्डला  विभावरी कथय कथं भविष्यति ॥ ८५३०॥

8531@1   कदा वाराणस्याममरतटिनीरोधसि वसन्  वसानः कौपीनं शिरसि
निदधानोऽञ्जलिपुटम् ।
8531@2    अये गौरीनाथ त्रिपुरहर शम्भो त्रिनयन  प्रसीदेति क्रोशन् निमिषमिव
नेष्यामि दिवसान् ॥ ८५३१॥

8532@1   कदा वा साकेते विमलसरयूतीरपुलिने  चरन्तं श्रीरामं
जनकतनयालक्ष्मणयुतम् ।
8532@2    अये राम स्वामिन् जनकतनयावल्लभ विभो  प्रसीदेत्याक्रोशन् निमिषमिव
नेष्यामि दिवसान् ॥ ८५३२॥

8533@1   कदा वृन्दारण्ये नवघननिभं नन्दतनयं  परीतं गोपीभिः
क्षणरुचिमनोज्ञाभिरभितः ।
8533@2    गमिष्यामस्तोषं नयनविषयीकृत्य कृतिनो  वयं प्रेमोद्रेकस्खलितगतयो
वेपथुभृतः ॥ ८५३३॥

8534@1   कदा वृन्दारण्ये मिहिरदुहितुः सङ्गमहिते  मुहुर्भ्रामं भ्रामं
चरितलहरीं गोकुलपतेः ।
8534@2    लपन्नुच्चैरुच्चैर्नयनपयसां वेणिभिरहं  करिष्ये सोत्कण्ठो
निविडमवसेकं विटपिनाम् ॥ ८५३४॥

8535@1   कदा वृन्दारण्ये विमलयमुनातीरपुलिने  चरन्तं गोविन्दं
हलधरसुदामादिसहितम् ।
8535@2    अये कृष्ण स्वामिन् मधुरमुरलीवादन विभो  प्रसीदेत्याक्रोशन् निमिषमिव
नेष्यामि दिवसान् ॥ ८५३५॥

8536@1   कदा शयानो मणिकर्णिकायां  कर्णे जपाम्यक्षरमिन्दुमौलेः ।
8536@2    अवाप्य मुद्रां गतमोहमुद्रां  नालोकयिष्यामि पुनः प्रपञ्चम् ॥ ८५३६॥

8537@1   कदा श्रीमत्पङ्केरुहवनविकाशिप्रसृमर-  प्रथापुञ्जं तेजः किमपि
कलयन्नौपनिषदम् ।
8537@2    ग्रहेश श्रीभानो मिहिर तरणे सूर्य सवितः  प्रसीदेत्याक्रोशन् निमिषमिव
नेष्यामि दिवसान् ॥ ८५३७॥

8538@1   कदा संसारजालान्तर्बद्धं त्रिगुणरज्जुभिः ।
8538@2    आत्मानं मोचयिष्यामि शिवभक्तिशलाकया ॥ ८५३८॥

8539@1   कदा सम्यग् ध्यायन्ननुपमचरित्रं मणिगण-  स्फुरद्भूषाचित्रं
पुररिपुकलत्रं किमपि तत् ।
8539@2    शिवे दुर्गे कात्यायनि जननि भक्तप्रणयिनि  प्रसीदेत्याक्रोशन् निमिषमिव
नेष्यामि दिवसान् ॥ ८५३९॥

8540@1   कदा हि मूर्खो वचनेषु भीतः  खलो न कुत्रापि छलेष्वदक्षः ।
8540@2    अन्धेन काचिद् युवती हि दृष्टा  कस्यात्र कामेषु भवेच्च लज्जा ॥ ८५४०॥

8541@1   कदा ह्यहं समेष्यामि भरतेन महात्मना ।
8541@2    शत्रुघ्नेन च वीरेण त्वया च रघुनन्दन ॥ ८५४१॥

8542@1   कनकं सुगन्धि तव तन्वि वपुर् मधुरो मणिश्च सखि तेऽप्यधरम् ।
8542@2    निगडं सुखस्य करणं भवतीं  सृजतो विधेर्निरवधिर्महिमा ॥ ८५४२॥

8543@1   कनककमलकान्तैः सद्य एवाम्बुधौतैः  श्रवणतटनिषक्तैः
पाटलोपान्तनेत्रैः ।
8543@2    उषसि वदनबिम्बैरंससंसक्तकेशैः  श्रिय इव गृहमध्ये संस्थिता
योषितोऽद्य ॥ ८५४३॥

8544@1   कनककमलकान्तैराननैः पाण्डुगण्डैर् उपरिनिहितहारैश्चन्दनार्द्रैः
स्तनान्तैः ।
8544@2    मदजनितविलासैर्दूष्टिपातैर्मुनीन्द्रान्  स्तनभरनतनार्यः कामयन्ति
प्रशान्तान् ॥ ८५४४॥

8545@1   कनककलशश्रेणी यत्र प्रभाकरचुम्बनैर् अतिखरकराघातैर्मध्यन्दिने
शिथिलीकृता ।
8545@2    द्रवति भजते दार्ढ्यं सिक्ता समीरणकम्पित-
ध्वजपटसमानीतस्वर्गापगाजलबिन्दुभिः ॥ ८५४५॥

8546@1   कनककुण्डलमण्डितभाषिणे  शकरिपुर्विषयान् दश विद्विषः ।
8546@2    मगधकेकयकेरलकोशलान्  करिशतं च मदालसलोचनम् ॥ ८५४६॥

8547@1   कनकक्रमुकायितं पुरस्ताद्  अथ पङ्गेरुहकोरकायमाणम् ।
8547@2    क्रमशः कलशायमानमास्ते  सुदृशो वक्षसि कस्य भागधेयम् ॥ ८५४७॥

8548@1   कनकच्छत्रमम्बायाः कुरुते कुतुकं महत् ।
8548@2    विशदेव दृशोरन्तर्यन्निर्गच्छति मूधैनि ॥ ८५४८॥

8549@1   कनकद्रवकान्तिकान्तया  मिलितं राममुदीक्ष्य कान्तया ।
8549@2    चपलायुतवारिदभ्रमान्  ननृते चातकपोतकैर्वने ॥ ८५४९॥

8549A@1   कनकद्रवगौरमम्बरं  दधतोरुद्वितयेन सुन्दरम् ।
8549A@2    उदयन्मणिनूपुरप्रभा-  सरणिश्रेणिजटालजानुकम् ॥

8550@1   कनकनिकषभासा सीतयालिङ्गिताङ्गो  नवकुवलयदामश्यामवर्णाभिरामः ।
8550@2    अभिनव इव विद्युन्मण्डितो मेधखण्डः  शमयतु मम तापं सर्वतो
रामचन्द्रः ॥ ८५५०॥

8551@1   कनकनिकषस्वच्छे राधापयोधरमण्डले  नवजलधरश्यामामात्मद्युतिं
प्रतिबिम्बिताम् ।
8551@2    असितसिचयप्रान्तभ्रान्त्या मुहुर्मुहुरुत्क्षिपञ्  जयति
जनितव्रीडानम्रप्रियाहसितो हरिः ॥ ८५५१॥

8552@1   कनकभङ्गपिशङ्गदलैर्दधे  सरजसारुणकेशरचारुभिः ।
8552@2    प्रियविमानितमानवतीरुषां  निरसनैरसनैरवृथार्थता ॥ ८५५२॥

8553@1   कनकभूषणसंग्रहणोचितो  यदि मणिस्त्रपुणि प्रतिबध्यते ।
8553@2    न स विरौति न चापि न शोभते  भवति योजयितुर्वचनीयता ॥ ८५५३॥

8554@1   कनकमृगमुदस्य स्वां कुटीं सम्प्रविष्टः  क्वचिदपि न वधूटीं
नोददर्शाङ्गनादौ ।
8554@2    तदपि स रघुवीरः पर्णशालागृहान्तर् न विशति
हृदयाशातन्तुनाशातिभीरुः ॥ ८५५४॥

8555@1   कनकरसमसृणवर्तित-हयगन्धामूलमिश्रपर्युषितम् ।
8555@2    माहिषमिह नवनीतं गतबीजे कनकफलमध्ये
8556@1   गोमयगाढोद्वर्तित-पूर्वं पश्चादनेन संलिप्तम् ।
8556@2    भवति हयलिङ्गसदृशं लिङ्गं कठिनाङ्गनादयितम् ॥ ८५५६॥

8557@1   कनकस्य तु पञ्चाङ्गं कर्पूरं केतकीरजः ।
8557@2    आत्मशुक्रेण संयुक्तं वश्यकृद् भक्षितं स्त्रियाः ॥ ८५५७॥

8558@1   कनकहरिणं हत्वा रामो ययौ निजमाश्रमं  जनकतनयां प्राणेभ्योऽपि
प्रियामविलोकयन् ।
8558@2    दृढमुपगतैर्बाष्पापूरैर्निमीलितलोचनो  न विशति
कुटीमाशातन्तुप्रणाशभयादसौ ॥ ८५५८॥

8559@1   कनकाचलकान्तिचौर्यभाजोः  कुचयोः कुङ्कुमपङ्कपूजनानि ।
8559@2    अनिबन्धनमेव बन्धनं ते  कृशताभागिनि किं नु मध्यभागे ॥ ८५५९॥

8560@1   कनकाचलजित्वरस्तनीनां  रमणीनां खलु यत्र सन्निवेशः ।
8560@2    मनसः परमाणुतां वदन्तः  कथमद्यापि न तार्किकास्त्रपन्ते ॥ ८५६०॥

8561@1   कनिष्ठाङ्गुलिवत् स्थूलं पूर्वार्धकृतकुञ्चितम् ।
8561@2    अभावे दन्तकाष्ठस्य प्रतिषिद्धदिनेऽपि च ।
8561@3अपां द्वादशगण्डूषैर्मुखशुद्धिर्भविष्यति ॥ ८५६१॥

8562@1   कनिष्ठेषु च सर्वेषु समत्वेनानुवर्तते ।
8562@2    समोपभोगजीवेषु यथैव तनयेषु च ॥ ८५६२॥

8562A@1   कनीनिकाकान्तिभिरञ्जनं दृशोः  स्मितत्विषा चन्दनचर्च्चनं
हृदः ।
8562A@2    कटाक्षभाभिर्नवमुत्पलं श्रुतेस् तदा वधूनामिति भूषणान्यभान् ॥

8562B@1   कनीनिकेव नेत्रस्य कुसुमस्येव सौरभम् ।
8562B@2    सम्यक्त्वमुच्यते सारं सर्वेषां धर्मकर्मणाम् ॥

8563@1   कन्थां वहसि दुर्बुद्धे गर्दभैरपि दुर्वहाम् ।
8563@2    शिखायज्ञोपवीताभ्यां भारः कस्ते भविष्यति ॥ ८५६३॥

8563A@1   कन्दमूलानि ये मूढाः सूर्यदेवे जर्नादने ।
8563A@2    भक्षयन्ति नराः पार्थ ते वै नरक गामिनः ॥

8564@1   कन्दर्पकण्डूलकटाक्षबन्दीर् इन्दीवराक्षोरभिलष्यमाणान् ।
8564@2    मन्दस्मिताधारमुखारविन्दान्  वन्दामहे वल्लवधूर्तपादान् ॥ ८५६४॥

8565@1   कन्दर्पकन्दलि सलीलदृशा लुनीहि  कोपाङ्कुरं चरणयोः शरणातिथिः
स्याम् ।
8565@2    पश्य प्रसीद चरमाचलचूलचुम्बि  बिम्बं विधोर्लवलपाण्डुरमस्तमेति
॥ ८५६५॥

8566@1   कन्दर्पज्वरसंज्वराकुलतनोराश्चर्यमस्याश्चिरं
चेतश्चन्दनचन्द्रमःकमलिनीचिन्तासु संताम्यति ।
8566@2    किं तु क्लान्तिवशेन शीतलतरं त्वामेकमेव क्षणं  ध्यायन्ती रहसि
स्थिता कथमपि क्षीणा क्षणं प्राणिति ॥ ८५६६॥

8567@1   कन्दर्पदर्पकलिताङ्गमनोहराणां  प्रेम्णा स्वयं सुरतमन्दिरमागतानाम् ।
8567@2    अङ्गानि कोमलतराणि मनोरमाणां  धन्या नराः सरभसं हि परिष्वजन्ते
॥ ८५६७॥

8568@1   कन्दर्पदेवस्य विमानसृष्टिः  प्रासादमाला रसपार्थिवस्य ।
8568@2    चैत्रस्य सर्वर्तुविशेषचिह्नं  दोलाविलासः सुदृशां रराज ॥ ८५६८॥

8569@1   कन्दर्पप्रतिभूनिवेशितवलीरेखावलीशोभिते
लीलोदञ्चितबाहुपाशयुगलापातैश्च भोः कामुकाः ।
8569@2    वेश्यानां विपुले नितम्बफलके शारैः कटाक्षैरितो  यद्वः क्रीडितमत्र
दास्यति पुरो दारिद्र्यमेवोत्तरम् ॥ ८५६९॥

8570@1   कन्दर्पप्रतिमल्लकान्तिविभवं कादम्बिनीबान्धवं
वृन्दारण्यविलासिनीव्यसनिनं वेषेण भूषामयम् ।
8570@2    मन्दस्मेरमुखाम्बुजं मधुरिमव्यामृष्टबिम्बाधरं  वन्दे
कन्दलितार्द्रयौवनवनं कैशोरकं शार्ङ्गिणः ॥ ८५७०॥

8571@1   कन्दर्पश्च रतिश्च कुङ्कुममृदालेपेन मूषाद्वयं  कुर्वाते रससाधनाय
विधिवत् कस्तूरिकामुद्वया ।
8571@2    अन्तर्दर्पकबाणतापितयुवप्रेमोष्मभूयस्तया  निर्याता रसबिन्दवो बहिरितो
हारस्य मुक्ताच्छलात् ॥ ८५७१॥

8572@1   कन्दर्पस्य जगत्त्रयीविजयिनः साम्राज्यदीक्षागुरुः
कान्तामानशिलोञ्छवृत्तिरखिलध्वान्ताभिचा रे कृती ।
8572@2    देवस्त्र्यम्बकमौलिमण्डनसरित्तीरस्थलीतापसः  श‍ृङ्गाराध्वरदीक्षितो
विजयते राजा द्विजानामयम् ॥ ८५७२॥

8573@1   कन्दर्पादपि सुन्दराकृतिरिति प्रौढोत्सलद्रागया  वृद्धत्वं
वरयोषितोऽनयदिति त्रासाकुलस्वान्तया ।
8573@2    मारस्यापि शरैरभेद्यहृदिति श्रद्धाभरप्रह्वया  पायाद् वः
स्फुटबाष्पकम्पपुलकं रत्या जिनो वन्दितः ॥ ८५७३॥

8574@1   कन्दर्पादपि सुन्दरो रविमहाः प्रत्यर्थिसीमन्तिनी-
वक्त्राम्भोजसुधाकरोऽतिविभवो युद्धेषु पार्थोपमः ।
8574@2    रक्षाकृज्जगतः स्वकीर्तिविदितो रामोऽस्तु युक्तो मुदा  दानीं शङ्करसेवको
वरगुणो नीत्युत्तमः सर्वदा ॥ ८५७४॥

8575@1   कन्दर्पे नलकूवरे कुमुदिनीकान्तेऽप्यवज्ञावतां  त्वत्सौन्दर्यकथासु
तासु मरुतां वृत्तासु कौतूहलात् ।
8575@2    प्राप्ता तानवमुर्वशी रतिरतिक्लान्ता हता रोहिणी  जाता किंच
खरस्मरज्वरभरा रम्भापि रम्भातनुः ॥ ८५७५॥

8576@1   कन्दर्पैककृपाणवल्लरि वने कस्माद् अकस्यादियं  हे कालागुरुबालमञ्जरि
हहा मोहादिह प्रारुहः ।
8576@2    सह्यन्तामुपजातसौरभपरिष्वङ्गैस्तदङ्गैरिमाः  कान्तैः
कान्तपुरंध्रिकुन्तलभरच्छायैः कुठारच्छिदः ॥ ८५७६॥

8577@1   कन्दलयत्यानन्दं  निन्दति मन्दानिलेन्दुचन्दनकम् ।
8577@2    मन्दयति मन्दभावं  संधत्ते सम्पदोऽपि सत्सङ्गः ॥ ८५७७॥

8577A@1   कन्दलीषु कुटजेषु मालती-  जालकेषु नवकेतकीषु च ।
8577A@2    कन्थरासु मधुना सुकेकिनां  संविभक्त इव वारिदोदयः ॥

8578@1   कन्दाग्रात् प्रोत्थितः प्राणः सदा वहति देहिनाम् ।
8578@2    हृद्गतं जीवमाश्वास्य बहिर्गत्वा निवर्तते ॥ ८५७८॥

8579@1   कन्दुको भित्तिनिःक्षिप्त इव प्रतिफलन् मुहुः ।
8579@2    आपतत्यात्मनः प्रायो दोषोऽन्यस्य चिकीर्षितः ॥ ८५७९॥

8580@1   कन्दे सुन्दरता दले सरलता वर्णस्य सम्पूर्णता  स्कन्धे बन्धुरता फले
सरसता कस्यापरस्येदृशी ।
8580@2    धन्यस्त्वं सहकार खिन्नपथिकाधार स्थितः सत्पथे  दीर्घायुर्भव
साधु साधु विधिना मेधाविना निर्मितः ॥ ८५८०॥

8581@1   कन्दैः कन्दलितं वनैः किशलितं वल्लीभिरुज्जृम्भितं  वृक्षैः
पल्लवितं जनैः प्रमुदितं धाराधरे वर्षति ।
8581@2    भ्रातश्चातक पातकं किमपि ते सम्यग् न जानीमहे  येनास्मिन् न पतन्ति
चञ्चुपुटके द्वित्राः पयोबिन्दवः ॥ ८५८१॥

8582@1   कन्धरां समपहाय कं धरां  प्राप्य संयति जहास कस्यचित् ।
8582@2    मां किलानमयतः स्वपूर्तये  दुर्भरात् किमुदराद्वियोगतः ॥ ८५८२॥

8583@1   कन्धरावनतस्योर्वी गतस्याधोमुखस्य ते ।
8583@2    लज्जा न नाम निर्लज्जा गर्वो न गलितः कथम् ॥ ८५८३॥

8584@1   कन्यां कामप्युदूह्य प्रविजहदुदयद्यौवनामज्ञ एनां  द्रव्याशापाशकृष्टो
भ्रमति चिरतरं हन्त देशान्तरेषु ।
8584@2    अन्योन्याश्लेषवाञ्छाविगलितवयसोरात्तमालिन्यम् अत्योर् दंपत्योर्व्याकृतैवं
हतविधिरुभयोर्लोकयोः शोकयोगम् ॥ ८५८४॥

8584A@1   कन्यां छत्रं फलं पक्वं दीपमन्नं महाध्वजम् ।
8584A@2    मन्त्रं वा लभते यो हि तस्य चिन्तितसिद्धयः ॥

8585@1   कन्यां भुङ्क्ते रजःकालेऽग्निः शशी लोमदर्शने ।
8585@2    स्तनोद्भवेषु गन्धर्वास्तत् प्रागेव प्रदीयते ॥ ८५८५॥

8586@1   कन्यां रूपवतीं दृष्ट्वा मोहं गच्छेन् महानपि ।
8586@2    चण्डाल्यामप्यरुन्धत्यां वसिष्ठो मोहितोऽभवत् ॥ ८५८६॥

8587@1   कन्याकर्तितसूत्रेण बद्धापामार्गमूलिका ।
8587@2    ऐहाहिकज्वरं हन्ति शिखायामतिवेगतः ॥ ८५८७॥

8588@1   कन्या काचिदिहापि कर्मणि पणः स्यादित्यसूयाचलत्-
सीतापाङ्गमयूखमांसलमुखज्योत्स्नाविलुप्तीं दिवम् ।
8588@2    कुर्वाणेन रघूद्वहेन चकृषे नारायणीयं धनुः  संधायाथ शरश्च
भार्गवगतिच्छेदादमोघीकृतः ॥ ८५८८॥

8589@1   कन्या कौतुकमात्रकेण विधवा संमर्दमात्रार्थिनी  वेश्या वित्तलवेच्छया
स्वगृहिणी गत्यन्तरासंभवात् ।
8589@2    वाञ्छन्तीत्थमनेककारणवशात् पुंभिः स्त्रियः संगमं
शुद्धस्नेहनिबन्धना परवधूः पुण्यैः परैः प्राप्यते ॥ ८५८९॥

8590@1   कन्यागते सवितरि तिष्ठन्ति पितरो गृहे ।
8590@2    शून्यं प्रेतपुरं तत्र यावद् वृश्चिकदर्शनम् ॥ ८५९०॥

8590A@1   कन्या-गो-भूम्यलीकानि न्यासापहरणं तथा ।
8590A@2    कूटसाक्ष्यं च पञ्चेति स्थूलासत्यानि संत्यजेत् ॥

8590B@1   कन्यागोशङ्खभेरीदधिफलकुसुमं पावको दीप्यमानो  नागेन्द्रोऽश्वो
रथो वा नृपतिरभिमुखः पूर्णकुम्भो ध्वजो वा ।
8590B@2    उत्क्षिप्ता नैव भूमिर्खलचरयुगलं सिद्धमन्नं शतायुर् वेश्यास्त्री
मद्यमांसो हितमपि गदितं मङ्गलं प्रस्थितानाम् ॥

8591@1   कन्यादात्रे तु ह्यधनं दस्यवे सधनं नरम् ।
8591@2    गुप्तं जिघांसवे नैव विज्ञातमपि दर्शयेत् ॥ ८५९१॥

8592@1   कन्या निष्कासिता श्रेष्ठा वधूः श्रेष्ठा प्रवेशिता ।
8592@2    अन्नं संकलितं श्रेष्ठं धर्मः श्रेष्ठो दिने दिने ॥ ८५९२॥

8593@1   कन्याप्रसूतस्य धनुःप्रसङ्गाद्  अङ्गाधिकासादितविक्रमस्य ।
8593@2    धनंजयाधीनपराक्रमस्य  हिमस्य कर्णस्य च को विशेषः ॥ ८५९३॥

8594@1   कन्यायाः किल पूजयन्ति पितरो जामातुराप्तं जनं  सम्बन्धे विपरीतमेव
तदभूदाराधनं ते मयि ।
8594@2    त्वं कामेन तथाविधोऽस्यपहृतः सम्बन्धबीजं च तद्  घोरेऽस्मिन्
मम जीवलोकनरके पापस्य धिग जीवितम् ॥ ८५९४॥

8595@1   कन्या वरयते रूपं माता वित्तं पिता श्रुतम् ।
8595@2    बान्धवाः कुलमिच्छन्ति मिष्टान्नमितरे जनाः ॥ ८५९५॥

8595A@1   कन्याविक्रयिणश्चैव रसविक्रयिणस्तथा ।
8595A@2    विषविक्रयिणश्चैव नरा निरयगामिनः ॥

8596@1   कन्ये समालोकय कान्यकुब्जम्  अकुब्जकीर्तिं नरनाथमेनम् ।
8596@2    ककुब्जये यस्य धरापरागैर् भवन्ति वारांनिधयः स्थलानि ॥ ८५९६॥

8597@1   कपटं च बहुतरं न जानाति हि कश्चन ।
8597@2    कौलिको विष्णुरूपेण भुञ्जति राजकन्यकाम् ॥ ८५९७॥

8598@1   कपटकलितनिद्रं मन्दमालोकयन्ती  प्रियमधरमधूनि स्वेच्छया
पातुमैच्छत् ।
8598@2    मदनमदमनोज्ञा लज्जयाकृष्टचित्ता  मुकुलितमुखपद्मा चित्रसंस्थेव
तस्थौ ॥ ८५९८॥

8599@1   कपटनटनकोटेर्धूर्जटेः सन्नटस्योद्-  भटविकटजटाभिस्ताडिताः
शैलकूटात् ।
8599@2    खरतरकरघातैरुत्थिता दिक्स्थितास्ते  नभसि निरवलम्बं दन्तिनः
संचरन्ति ॥ ८५९९॥

8600@1   कपटपटुता द्रोहे चित्तं सतां च विमानने  मतिरपनये शाठ्यं मित्रे
सुतेष्वपि वञ्चना ।
8600@2    कृतकमधुरा वाक् प्रत्यक्षं परोक्षविघातिनी  कलियुगमहाराजस्यैताः
स्वराज्यविभूतयः ॥ ८६००॥

8601@1   कपटवचनभाजा केनचिद् वारयोषा  सकलरसिकगोष्ठीवञ्चिका
वञ्चितासौ ।
8601@2    इति विहसति रिङ्गद् भृङ्गविक्षिप्तचक्षुर् विकचकुसुमकान्तिच्छद्मना
केलिकुञ्जः ॥ ८६०१॥

8602@1   कपटशतनदीष्णैर्वैरिभिर्वञ्चितोऽपि  निकृतिकरणदक्षोऽप्यत्र
संसारभीरुः ।
8602@2    तनुवचनमनोभिर्वक्रतां यो न याति  गतमलमृजुमानं तस्य
साधोर्वदन्ति ॥ ८६०२॥

8603@1   कपटादपि रिपुहननं  कुर्यादिति नीतिरौशनसी ।
8603@2    हननमृते च गुरुमते  बन्धादि विधीयते रिपोः कपटैः ॥ ८६०३॥

8604@1   कपटेन पुनर्नैव व्यापारो यदि या कृतः ।
8604@2    पुनर्न परिपाकार्हा हण्डिका काष्ठनिर्मिता ॥ ८६०४॥

8605@1   कपर्दी भूतिसम्पन्नो जगतीपतिरद्वयः ।
8605@2    धिग्दैवमव्ययः सोऽपि भृङ्गी शुष्यत्यतो भृशम् ॥ ८६०५॥

8606@1   कपाटमुद्धाटय चारुनेत्रे  कामोऽस्ति शत्रुर्मम पृष्ठलग्नः ।
8606@2    आपूरितं तस्य शरैः शरीरं  चन्द्रानने त्वां शरणं प्रपन्नः
॥ ८६०६॥

8607@1   कपाटमुद्धाटय लोललोचने  कन्दर्पशत्रुर्मम पृष्ठलग्नः ।
8607@2    आकृष्य बाणं शिथिलीकरोति  चन्द्रानने त्वां शरणागतोऽस्मि ॥ ८६०७॥

8608@1   कपाटविस्तीर्णमनोरमोरः-  स्थलस्थितिश्रीललनस्य तस्य ।
8608@2    आनन्दिताशेषजना बभूव  सर्वाङ्गसङ्गिन्यपरैव लक्ष्मीः ॥ ८६०८॥

8609@1   कपालं वृक्षमूलानि कुचेलससहायता ।
8609@2    समता चैव सर्वस्मिन्न् एतन् मुक्तस्य लक्षणम् ॥ ८६०९॥

8610@1   कपाल उपहारश्च संतानः संगतस्तथा ।
8610@2    उपन्यासः प्रतीकारः संयोगः पुरुषान्तरः ॥ ८६१०॥

8611@1   अदृष्टनर आदिष्ट आत्मामिष उपग्रहः ।
8611@2    परिक्रयस्तथोच्छिन्नस्तथा च परदूषणः ॥ ८६११॥

8612@1   स्कन्धोपनेयः संधिश्च षोडशः परकीर्तितः ।
8612@2    इति षोडशकं प्राहुः संधिं सन्धिविचक्षणाः ॥ ८६१२॥

8613@1   कपालसंधिर्विज्ञेपः केवलं समसंधिकः ।
8613@2    सम्प्रदानाद् भवति य उपहारः स उच्यते ॥ ८६१३॥

8614@1   कपाले गम्भीरः कुहरिणि जटासंधिषु कृशः
समुत्तालश्चूडाभुजगफणरत्नव्यतिकरे ।
8614@2    मृदुर्लेखाकोणे रयवशविलोलस्य शशिनः  पुनीयाद् दीर्घं वो हरशिरसि
गङ्गाकलकलः ॥ ८६१४॥

8615@1   कपाले मार्जारः पय इति करान् लेढि शशिनः  तरुच्छिद्रप्रोतान् बिसमिति
करी संकलयति ।
8615@2    रतान्ते तल्पस्थान् हरति वनिताप्यंशुकमिति  प्रभामत्तश्चन्द्रो
जगदिदमहो विप्लवयति ॥ ८६१५॥

8616@1   कपाले यद्वदापः स्युः श्वदृतौ वा यथा पयः ।
8616@2    आश्रयस्थानदोषेण वृत्तहीने तथा श्रुतम् ॥ ८६१६॥

8617@1   कपालैर्यो बद्धः कथमखिलविश्वप्रभुरसाव् अनार्यैरस्माभिः
परमियमपूर्वैव रचना ।
8617@2    यदिन्दोः पीयूषद्रवमयमयूखोत्करकिरः  कलङ्कोरत्नं तु
प्रतिफणमनर्घं विषभृताम् ॥ ८६१७॥

8618@1   कपिकच्छूमूलेन च  निजचरणविलेपनाद् भवति ।
8618@2    बीजस्तम्भः पुंसो  बहुशो दृष्टः प्रयोगोऽयम् ॥ ८६१८॥

8619@1   कपिकच्छूमूलेन च  मदविह्रलछागमूत्रपिष्टेन ।
8619@2    मिलनं स्तब्धीकरणं  मूलेन दुरालभायाश्च ॥ ८६१९॥

8620@1   कपिकुलनखमुखखण्डित-  तरुतलफलभोजनो वरं पुरुषः ।
8620@2    न पुनर्धनमदगर्वित-  मुखभङ्गकदर्थिता वृत्तिः ॥ ८६२०॥

8621@1   कपिरपि च कापिशायन-  मदमत्तो वृश्चिकेन संदष्टः ।
8621@2    अपि च पिशाचग्रस्तः  किं ब्रूमो वैकृतं तस्य ॥ ८६२१॥

8622@1   कपिलाक्षीरपानेन ब्राह्मणीगमनेन च ।
8622@2    वेदाक्षरविचारेण स शूद्रो नरकं व्रजेत् ॥ ८६२२॥

8622A@1   कपिलानां सहस्राणि यो विप्रेभ्यः प्रयच्छति ।
8622A@2    एकस्य जीवितं दद्यान् न च तुल्यं युधिष्ठिर ॥

8623@1   कपीनां वसयाश्वानां वह्निदाहसमुद्भवा ।
8623@2    व्यथा विनाशमभ्येति तमः सूर्योदये यथा ॥ ८६२३॥

8624@1   कपेर्मध्यं शिशुर्बद्ध्वा यथोन्नतपदं व्रजेत् ।
8624@2    तद्वद्रक्षकमाश्रित्य पदमुन्नतमाश्रयेत् ॥ ८६२४॥

8625@1   कपोलं पक्ष्मभ्यः कलयति कपोलात् कुचतटं  कुचान्मध्यं
मध्यान्नवमुदितनाभीसरसिजम् ।
8625@2    न जानीमः किं नु क्व नु कियदनेन व्यवसितं  यदस्याः प्रत्यङ्गं
नयनजलबिन्दुर्विहरति ॥ ८६२५॥

8626@1   कपोलकण्डूः करिभिर्विनेतुं  विघट्टितानां सरलद्रुमाणाम् ।
8626@2    यत्र स्रुतक्षीरतया प्रसूतः  सानूनि गन्धः सुरभीकरोति ॥ ८६२६॥

8627@1   कपोलपत्रान् मकरात् सकेतुर् भ्रूभ्यां जिगीषुर्धनुषां जगन्ति ।
8627@2    इहावलभ्ब्यास्ति रतिं मनोभू  रज्यद्वयस्यो मधुनाधरेण ॥ ८६२७॥

8628@1   कपोलपालीं तव तन्वि मन्ये  लावण्यधन्ये दिशमुत्तराख्याम् ।
8628@2    विभाति यस्यां ललितालकायां  मनोहरा वै श्रवणस्य लक्ष्मीः ॥ ८६२८॥

8629@1   कपोलफलकावस्याः कष्टं भूत्वा तथाविधौ ।
8629@2    अपश्यन्ताविवान्योन्यमीदृक्षां क्षमतां गतौ ॥ ८६२९॥

8630@1   कपोलयोरिन्दुञ्जितोरमुष्याः  प्रसर्पतोरेव मिथो जयाय ।
8630@2    स्वयं स्वयंभूः कृतरोधमन्तर् व्यधत्त नासामिह साम्यदण्डम् ॥ ८६३०॥

8631@1   कपोलव्यालोलश्रवणनवमाकन्दकलिका-  मरन्दव्यामिश्रास्तव वरतनु
स्वेदपृषतः ।
8631@2    रतिव्यत्यासस्य श्रममपलपेयुर्यदि भवेद्  अभेदोपक्रान्तक्वणितरशनादाम
जघनम् ॥ ८६३१॥

8632@1   कपोलादुड्डीनैर्भयवशविलोलैर्मधुकरैर् मदाम्भःसंलोभादुपरि पतितुं
बद्धपटलैः ।
8632@2    चलद्बर्हच्छत्रश्रियमिव दधानोऽतिरुचिराम्  अविघ्नं हेरम्बो
भवदघविघातं घटयतु ॥ ८६३२॥

8632A@1   कपोलावुन्मीलत्पुलकनिकुरम्बौ मयि मनाङ्
मृशत्यन्तःस्मेरस्तबकितमुखाम्भोरुहरुचः ।
8632A@2    कथंकारं शक्याः परिगदितुमिन्दीवरदृशो
दलद्द्राक्षानिर्यद्रसभरसपक्षा भणितयः ॥

8633@1   कपोले जानक्याः करिकलभदन्तद्युतिमुषि  स्मरस्मेरं गण्डोड्डमरपुलकं
वक्त्रकमलम् ।
8633@2    मुहुः पश्यञ् श‍ृण्वन् रजनिचरसेनाकलकलं  जटाजूटग्रन्थिं
द्रढयति रघूणां परिवृढः ॥ ८६३३॥

8634@1   कपोले पत्रालीं पुलकिनि विधातुं व्यवसितः  स्वयं श्रीराधायाः
करकलितवर्तिर्मधुरिपुः ।
8634@2    अभूद् वक्त्रेन्दौ यन् निहितनयनः कम्पितभुजस् तदेतत् सामर्थ्यं
तदभिनवरूपस्य जयति ॥ ८६३४॥

8635@1   कपोले पत्राली करतलनिरोधेन मृदिता  निपीतो
निःश्वासैरयममृतहृद्योऽधररसः ।
8635@2    मुहुः कण्ठे लग्नस्तरलयति बाष्पः स्तनतटं  प्रियो मन्युर्जातस्तव
निरनुरोधे न तु वयम् ॥ ८६३५॥

8636@1   कपोले पाण्डुत्वं किमपि जलधारां नयनयोस् तनौ कार्श्यं दैन्यं
वचसि हृदि दावानलशिखाम् ।
8636@2    अवज्ञां प्राणेषु प्रकृतिषु विपर्यासमधुना  किमन्यद् वैराग्यं
सकलविषयेष्वाकलयते ॥ ८६३६॥

8637@1   कपोलेऽम्भोजाक्ष्याः प्रियदशनचिह्नं प्रियदृशोः  सरोजाक्षी
वक्त्रच्युतभुजगवल्लीरसलवम् ।
8637@2    सपत्नी दृष्ट्वारादुरुतरविनिश्वासतरलो-  न्नतोरोजद्वन्द्वं रहसि
शनकै रोदिति मुहुः ॥ ८६३७॥

8638@1   कपोलौ लोलाक्ष्या मधुमुकुललीलाविजयिना-  वुरोजौ रेजाते
कनककलशाभोगसुभगौ ।
8638@2    दृशौ वातोत्खेलत्तरलतरनीलोत्पलरुचौ  वचो नो जानीमः किममृतमयं
किं विषमयम् ॥ ८६३८॥

8638A@1   कफमूत्रमलप्रायं निर्जन्तुर्जगतीतले ।
8638A@2    यत्नाद्यदुत्सृजेत्साधुः सोत्सर्गसमितिर्भवेत् ॥

8639@1   कबन्धः परिघाभासो दृश्यते भास्करान्तिके ।
8639@2    जग्रास सूर्यं स्वर्भानुरपर्वणि महाग्रहः ॥ ८६३९॥

8640@1   कमठपृष्ठकठोरमिदं धनुर् मधुरमूर्तिरसौ रघुनन्दनः ।
8640@2    कथमधिज्यमनेन विधीयताम्  अहह तात पणस्तव दारुणः ॥ ८६४०॥

8641@1   कमण्डलूपमोऽमात्यस्तनुत्यागी बहुग्रहः ।
8641@2    नृपते किङ्क्षणो मूर्खो दरिद्रः किंवराटकः ॥ ८६४१॥

8642@1   कमनीयतानिवासः  कर्णस्तस्या विचित्रमणिभूषः ।
8642@2    सविधप्रसूतरत्नं  शङ्खनिधिं दूरतरमकरोत् ॥ ८६४२॥

8642A@1   कमनीयतारहारा  चन्दनपरिहसितचारुनीहारा ।
8642A@2    परिचितपाण्ड्यविहारा  कमलमुखीयं कराञ्चदुपहारा ॥

8643@1   कमनेकतमादानं  सुरतनरजतुच्छलं तदासीनम् ।
8643@2    अप्यतिमानं खमते  सोऽगनिकानं नरं जेतुम् ॥ ८६४३॥

8644@1   कमलं कवलीकृतं न वा  सलिलं वा न सलीलमाहुतम् ।
8644@2    करिणा परिणामदारुणो  ददृशे विन्ध्यवने मृगाधिपः ॥ ८६४४॥

8645@1   कमलं तव पदकमले  विमले मम देहि चञ्चरीकत्वम् ।
8645@2    नान्यत् किमपि च काङ्क्षे  पश्चाद् गानं किमस्ति भिक्षायाः ॥ ८६४५॥

8646@1   कमलं भवनं रजोऽङ्गरागो  मधु पानं मधुराः प्रियाप्रलापाः ।
8646@2    शयनं मृदु केसरोपधानं  भ्रमरस्याम्भसि का न राजलीला ॥ ८६४६॥

8646A@1   कमलदृशोऽधिकपोलं  दशनक्षतपङ्क्तिराभाति ।
8646A@2    यूनो वशयितुमिच्छोर् जपमालेवातनोः प्रवालमयी ॥

8647@1   कमलनयन युष्मद्विप्रयोगातुरा सा  सरसि सरसिजान्तः स्नातुकामा ममज्ज ।
8647@2    द्रुततरमनुयायाद् यावदूर्ध्वं कृशाङ्गी  हरि हरि हरिणाक्षी पङ्कमग्ना
बभूव ॥ ८६४७॥

8648@1   कमलनयनाकर्णाभूषे स्फुरन्मणिमञ्जुले  त्रिभुवनतले दृष्ट्वामोदं
प्रयाति न को युवा ।
8648@2    शमभटशिरश्छेत्तुं सज्जीकृते बत वेधसा  न किमु कुमते
रज्जूत्क्षिप्ते विबोधसि चक्रके ॥ ८६४८॥

8649@1   कमलपल्लववारिकणोपमं  किमिव पासि सदा निधनं धनम् ।
8649@2    कलभकर्णचलाञ्चलचञ्चलं  स्थिरतराणि यशांसि न जीवितम्
॥ ८६४९॥

8650@1   कमलभूतनया वदनाम्बुजे  वसतु ते कमला करपल्लवे ।
8650@2    वपुषि ते रमतां कमलाङ्गजः  प्रतिदिनं हृदये कमलापतिः ॥ ८६५०॥

8651@1   कमलमधुनस्त्यक्त्वा पानं विहाय नवोत्पलं  प्रकृतिसुभगां
गन्धोद्दामामपास्य च मालतीम् ।
8651@2    शठमधुकराः क्लिश्यन्तीमे कटाम्बुषु दन्तिनां  सुलभमपहायैऽवं
लोकः कटेषु हि रज्यते ॥ ८६५१॥

8652@1   कमलमनम्भसि कमले  च कुवलये तानि कनकलतिकायाम् ।
8652@2    सा च सुकुमारसुभगेत्युत्पातपरम्परा केयम् ॥ ८६५२॥

8653@1   कमलमिव चारु वदनं  मृणालमिव कोमलं भुजायुगलम् ।
8653@2    अलिमालेव च नीला  तवैव मदिरेक्षणे कबरी ॥ ८६५३॥

8654@1   कमलमुकुलमृद्वी फुल्लराजीवगन्धः  सुरतपयसि यस्याः सौरभं
दिव्यमङ्गे ।
8654@2    चकितमृगदृशाभे प्रान्तरक्ते च नेत्रे  स्तनयुगलमनर्घ्यं
श्रीफलश्रीविडम्बि ॥ ८६५४॥

8655@1   तिलकुसुमसमानां बिभ्रती नासिकां च  द्विजगुरुसुरपूजां श्रद्दधाना
सदैव ।
8655@2    कुवलयदलकान्तिः कापि चाम्पेयगौरी  विकचकमलकोशाकारकामातपत्रा
॥ ८६५५॥

8656@1   व्रजति मृदु सलीलं राजहंसीव तन्वी  त्रिवलिवलितमघ्या हंसवाणी
सुवेषा ।
8656@2    मृदु शुचि लघु भुङ्क्ते मानिनी गाढलज्जा  धवलकुसुमवासोवल्लभा
पद्मिनी स्यात् ॥ ८६५६॥

8657@1   कमलमुखि सर्वतोमुख-  निवारणं विदधदेव भूषयति ।
8657@2    रोधोरुद्धस्वरसास् तरङ्गिणीस्तरलनयनाश्च ॥ ८६५७॥

8658@1   कमलवदना पीनोत्तुङ्गं घटाकृति विभ्रती  स्तनयुगमियं तन्वी श्यामा
विशालदृगञ्चला ।
8658@2    विशददशना मध्यक्षामा वृथेति जनाः श्रमं  विदधति मुधा
रागादुच्चैरनीदृशवर्णने ॥ ८६५८॥

8659@1   कमलवनचिताम्बुः पाटलामोदरम्यः  सुखसलिलनिषेकः सेव्यचन्द्रांशुहारः
।
8659@2    व्रजतु तव निदाघः कामिनीभिः समेतो  निशि सुललितगीते हर्म्यपृष्ठे
सुखेन ॥ ८६५९॥

8660@1   कमलशरधिरम्भासैकतानुक्रमाढ्यं  कनककलशभाराक्रान्तसौदामिनीकम् ।
8660@2    किसलयितमृणालं हारगर्भप्रवालं  कुवलयितशशाङ्कं कौशलं
सा विधातुः ॥ ८६६०॥

8661@1   कमलाः पाकविनम्रा  मूलतलाघ्रातसुरभिकह्लाराः ।
8661@2    पवनाकम्पितशिरसः  प्रायः कुर्वन्ति परिमलश्लाघाम् ॥ ८६६१॥

8661A@1   कमलाकुचकनकाचल-  जलधरमाभीरसुन्दरीमदनम् ।
8661A@2    अधिततशेषफणावलि-  कमलवनीभृङ्गमच्युतं वन्दे ॥

8662@1   कमलाक्षि विलम्ब्यतां क्षणं  कमनीये कचभारबन्धने ।
8662@2    दृढलग्नमिदं दृशोर्युगं  शनकैरद्य समुद्धराम्यहम् ॥ ८६६२॥

8663@1   कमलाचिबुकोन्नायी  कृष्णस्य करः करोतु कल्याणम् ।
8663@2    मुकुर इव नीलवृन्तो  भाति नितान्तं तदाननं येन ॥ ८६६३॥

8664@1   कमलानि पानमधुभाजनानि नः  पिदधाति यः स विधुरेष गोचरः ।
8664@2    इति रोषणैरिव मधुव्रतैर्धुतं  दधती मुखं सुरभिचारुमारुतम्
॥ ८६६४॥

8665@1   कमलाभ्यां सुधासिन्धुवदनेक्षणयोस्तुलाम् ।
8665@2    कलयन्तु परे किं तु क्वेमे पङ्केरुहे क्व ते ॥ ८६६५॥

8666@1   कमलासनकमलेक्षण-  कमलारिकिरीटकमलभृद्वाहैः ।
8666@2    नुतपदकमला कमला  करधृतकमला करोतु मे कुशलम् ॥ ८६६६॥

8667@1   कमलिनि मलिनीकरोषि चेतः  किमिति बकैरवहेलितानभिज्ञैः ।
8667@2    परिणतमकरन्दमार्मिकास्ते  जगति भवन्तु चिरायुषो मिलिन्दाः ॥ ८६६७॥

8668@1   कमलिनि विमले जले जनिस्ते  तदुचितमाचरणं न संतनोषि ।
8668@2    मलिनमलिकुलं यतस्त्वमन्तः  शशिकिरणान् विमलान् बहिष्करोषि ॥ ८६६८॥

8669@1   कमलिनीमलिनी दयितं विना  न सहते सह तेन निषेविताम् ।
8669@2    तमधुना मधुना निहितं हृदि  स्मरति सा रतिसारमहर्निशम् ॥ ८६६९॥

8670@1   कमलिनीवनकेलिकलारसी  गुणवशीकृतकैरविणीगुणः ।
8670@2    अलिरसौ तव सौरभलोभतः  पतति केतकिकण्टकसंकटे ॥ ८६७०॥

8671@1   कमलेः समकेशं ते कमलेर्ष्याकरं मुखम् ।
8671@2    कमलेख्यं करोषि त्वं कमलेवोन्मदिष्णुषु ॥ ८६७१॥

8672@1   कमले कमला शेते हरः शेते हिमालये ।
8672@2    क्षीराब्धौ च हरिः शेते मन्ये मत्कुणशङ्कया ॥ ८६७२॥

8673@1   कमले कमले नित्यं मधूनि पिबतस्तव ।
8673@2    भविष्यन्ति न सन्देहः कष्टं दोषाकरोदये ॥ ८६७३॥

8674@1   कमले कमलोत्पत्तिः श्रूयते न च दृश्यते ।
8674@2    बाले तव मुखाम्भोजे दृष्टमिन्दीवरद्वयम् ॥ ८६७४॥

8675@1   कमले निधाय कमलं  कलयन्ती कमलवासिनं कमले ।
8675@2    कमलयुगादुद्भूतं  कमलं कमलेन वारयति ॥ ८६७५॥

8676@1   कमलेव मतिर्मतिरिव कमला  तनुरिव विभा विभेव तनुः ।
8676@2    धरणीव धृतिर्धूतिरिव धरणी  सततं विभाति बत यस्य ॥ ८६७६॥

8676A@1   कमलोदरकोमलपादतलं  गणनापरिवर्जितबाहुबलम् ।
8676A@2    प्रणमामि जगत्त्रयबोधिकरं  गिरनारविभूषणनेमिजिनम् ॥

8677@1   कमितुरभिसृत्वरीणां  गौराङ्गीणामिहेन्दुधवलासु ।
8677@2    उड्डयमानानामिव  रजनिषु परमीक्ष्यते छाया ॥ ८६७७॥

8677A@1   कम्पः स्वेदः श्रमो मूर्च्छा भ्रमिर्ग्लानिर्बलक्षयः ।
8677A@2    राजयक्ष्मादिरोगाश्च भवेयुर्मैथुनोत्थिताः ॥

8677B@1   कम्पक्षितीशमनिशं कथयन्ति सन्तः  सङ्गीतदुग्धजलधेरुदितं
सुधांशुम् ।
8677B@2    साहित्यमानससरोवरराजहंसं  सङ्ग्रामरङ्गनटनस्थितिसूत्रधारम् ॥

8678@1   कम्पते गुणमुष्टिस्तु मार्गणस्य हि पृष्ठतः ।
8678@2    संमुखी स्याद् धनुर्मुष्टिस्तदा वामे गतिर्भवेत् ॥ ८६७८॥

8679@1   कम्पन्ते कपयो भृशं जडकृशं गोऽजाविकं ग्लायति  श्वा
चुल्लीकुहरोदरं क्षणमपि क्षिप्तोऽपि नैवोज्ज्ञति ।
8679@2    शीतार्तिव्यसनातुरः पुनरयं दीनो जनः कूर्मवत्  स्वान्यङ्गानि शरीर
एव हि निजे निह्नोतुमाकाङ्क्षति ॥ ८६७९॥

8680@1   कम्पन्ते गिरयः पुरंदरभिया मैनाकमुख्याः पुनः  क्रन्दन्त्यम्बुधराः
स्फुरन्ति बडवावक्त्रोद्गता वह्नयः ।
8680@2    भोः कुम्भोद्भव मुच्यतां जलनिधिः स्वस्त्यस्तु ते सांप्रतं  निद्रालुः
श्लथबाहुवल्लिकमलाश्लेषो हरिः सीदति ॥ ८६८०॥

8681@1   कम्पप्रदोऽसौ शिशिरर्तुचौरो  मुष्णाति वृक्षान् हरते किमस्मान् ।
8681@2    इतीव भीत्वा परिपाण्डुराणि  जातानि शुष्काणि तृणानि भूमौ ॥ ८६८१॥

8682@1   कम्पितं भीतमुद्घृष्टम् अव्यक्तमनुनासिकम् ।
8682@2    काकस्वरं शिरःस्थं च तथा स्थानविवर्जितम् ॥ ८६८२॥

8683@1   कम्पितः पतसि पादकयुग्मे  नेत्रकोणनिहतोऽपि भयार्तः ।
8683@2    युध्यसे किमिषुभिः प्रिय भीरुं  भाषुकामिति हसंश्चलितोऽन्यः ॥ ८६८३॥

8684@1   कम्पी कोऽभिविधौ किमव्ययमिह क्वास्ते द्रवत्वं पुनः  स्याद् रूपं
प्रथमाद्वितीयवचने किं वेः खमद्याह्वय ।
8684@2    को धातुर्गतिगन्धयोर्द्रविणिनां किं याचते भिक्षुकः  प्रश्नानां
द्रुतमुत्तराणि वद रे भय्या जलेबी खवा ॥ ८६८४॥

8685@1   कम्पोपरुद्धसर्वाङ्गैर्गलत्स्वेदोदबिन्दुभिः ।
8685@2    त्वदारब्धैर्महीनाथ वैरिभिर्वनितायितम् ॥ ८६८५॥

8686@1   कम्बाघातैर्वपुषि निहतैरुच्छलच्छोणितौघैः
कारागारैर्निबिडनिगडैर्लङ्घनं चुम्बनं च ।
8686@2    एवं ज्ञात्वा विरम सुमते मा कुरु त्वं नियोगं  कर्णोपान्ते मलिनवदना
लेखिनी फूत्करोति ॥ ८६८६॥

8687@1   कम्बुकण्ठि चरणः शनैश्चरो  राहुरेष तव केशकलापः ।
8687@2    न च्युतं तदपि यौवनमेतत्  सा पयोधरगुरोरनुकम्पा ॥ ८६८७॥

8688@1   कयापि क्रीडतु ब्रह्मा दिव्याः स्त्रीर्दीव्यत स्वयम् ।
8688@2    कलिस्तु चरतु ब्रह्म प्रैत वातिप्रियाय वः ॥ ८६८८॥

8689@1   कयासि कामिन् सुरतापराधात्  पादानतः कोपनयावधूतः ।
8689@2    तस्याः करिष्यामि दृढानुतापं  प्रवालशय्याशरणं शरीरम् ॥ ८६८९॥

8690@1   करं गृहीत्वा परिमृद्य मन्दं  कटिं निपीड्यानुविमृज्य चोरुम् ।
8690@2    नीवीमपाकृत्य विलक्षणायाः  शठो मनोजोपनिषत् पपाठ ॥ ८६९०॥

8691@1   करं प्रसार्य सूर्येण दक्षिणाशावलम्बिना ।
8691@2    न केवलमनेनात्मा दिवसोऽपि लघूकृतः ॥ ८६९१॥

8692@1   करकङ्कटकुट्यङ्कखङ्गसंघट्टटाङ्कृतैः ।
8692@2    कालरात्र्या प्रनृत्यन्त्या रणवीणेव वाद्यते ॥ ८६९२॥

8693@1   करकजलपूतभूतल-  निहितपदो विहितविकृतहुंकारः ।
8693@2    अपि वितथमन्त्रगणना-  व्यग्रसमग्राङ्गुलीपर्वा ॥ ८६९३॥

8694@1   करकम्पितखङ्गयष्टिभीमे  रणसंनाहितरामनाथवीरे ।
8694@2    अरिभूभृदमर्त्यसुन्दरीणाम्  अचलन् दक्षिणवामलोचनानि ॥ ८६९४॥

8695@1   करकलितदारनरके  शेरत इह ये सजन्ति भवसिन्धौ ।
8695@2    रसिकास्त एव मान्या  मन्यन्तां धन्यमात्मानम् ॥ ८६९५॥

8696@1   करकलितपिनाक नाकनाथ  द्बिषदुरुमानसशूल शूलपाणे ।
8696@2    भव वृषभविमान मानशौण्ड  त्रिजगदकारणतारक प्रसीद ॥ ८६९६॥

8697@1   करकाकृतभीकभेकलोक-  प्रतिपाल्याः किमु सागरेण कुल्याः ।
8697@2    वलभित्कुलिशप्रहारभीरु-  क्षितिभृद्रक्षणदक्षिणेन तुल्याः ॥ ८६९७॥

8697A@1   करकिशलयचाल्यमानसूर्प-  क्रमनमदुन्नमदक्षिपक्ष्मपालि ।
8697A@2    करनिहितकनीनिकं स्मिताक्ष्याः  क्षणमपि नोत्पवनं जहाति चेतः ॥

8698@1   करकिसलयं धूत्वा धूत्वा विलम्बितमेखला  क्षिपति सुमनोमालाशेषं
प्रदीपशिखां प्रति ।
8698@2    स्थगयति मुहुः पत्युर्नेत्रे विहस्य समाकुला  सुरतविरतौ रम्यं तन्वी
पुनः पुनरीक्ष्यते ॥ ८६९८॥

8698A@1   करकिसलयमूलं धुन्वतीनां स धन्यः  श्रवणपथमनल्पं यस्य
पुंसः प्रविष्टाः ।
8698A@2    नवरतपरिरम्भे बालसीमन्तिनीनां  अहह न न न मा मा मुञ्च मुञ्चेति
वाचः ॥

8699@1   करचरणकाञ्चिहार-  प्रहारमवचिन्त्य बलगृहीतकचः ।
8699@2    प्रणयी चुम्बति दयिता-  वदनं स्फुरदधरमरुणाक्षम् ॥ ८६९९॥

8700@1   करचरणकृतं वा कायजं कर्मजं वा  श्रवणनयनजं वा मानसं
वापराधम् ।
8700@2    विहितमविहितं वा सर्वमेतत् क्षमस्व  जय जय करुणाब्धे श्रीमहादेव
शंभो ॥ ८७००॥

8701@1   करचरणनासमादौ  कर्णौ गृह्णाति रक्ततां गमयन् ।
8701@2    शीतं गुरुकृतपीडं  पश्चादङ्गानि कूर्म इव ॥ ८७०१॥

8702@1   करचरणेन प्रहरति  यथा यथाङ्गेषु कोपतरलाक्षी ।
8702@2    रोषयति परुषवचनैस् तथा तथा प्रेयसीं रसिकः ॥ ८७०२॥

8703@1   करचुलुकजलो महोदधिश्  चरणनिबद्धमहो निजाङ्गणम् ।
8703@2    निजसदनसमं रसातलं  भवति नृणां व्यवसायशालिनाम् ॥ ८७०३॥

8704@1   करजदशनचिह्नं नैशमङ्गेऽन्यनारी-  जनितमिति सरोषामीर्ष्यया
शङ्कमानाम् ।
8704@2    स्मरसि न खलु दत्तं मत्तयैतत्त्वयैव  स्त्रियमनुनयतीत्थं व्रीडमानां
विलासी ॥ ८७०४॥

8705@1   करजपदविभूषिता यथा त्वं  सुदति दशनविक्षताधरा च ।
8705@2    गतिरपि चरणावलग्नमन्दा  त्वमसि मृगसमाक्षि कामदत्ता ॥ ८७०५॥

8706@1   करजालमपूर्वचेष्टितं वस् तदभीष्टप्रदमस्तु तिग्मभासः ।
8706@2    क्रियते भवबन्धनाद् विमुक्तिः  प्रणतानामुपसेवितेन येन ॥ ८७०६॥

8707@1   करञ्जारग्वधारिष्टसप्तपर्णत्वचाकृतः ।
8707@2    उपचारः क्रिमिहरो मूत्रमुस्तविडङ्गवान् ॥ ८७०७॥

8708@1   करटिकरटे भ्रस्यद्दानप्रवाहपिपासया  परिसरसरद्भृङ्गश्रेणी करोति
यदा रवम् ।
8708@2    वदति शिरसः कम्पैर्नास्मान्निवारय वारण  वितर वितरामानं दानं
चलाः किल सम्पदः ॥ ८७०८॥

8709@1   करणभगणदोषं वारसंक्रान्तिदोषं  कुतिथिकुलिकदोषं
यामयामार्धदोषम् ।
8709@2    कुजशनिरविदोषं राहुकेत्वादिदोषं  हरति सकलदोषं चन्द्रमाः
संमुखस्थः ॥ ८७०९॥

8710@1   करतरलितबन्धं कञ्चुकं कुर्वतीनां  प्रतिफलितमिदानीं
दैपमाताम्रमर्चिः ।
8710@2    स्तनतटपरिणाहे भामिनीनां भविष्यन्  नखपदलिपिलीलासूत्रपातं करोति
॥ ८७१०॥

8711@1   करतलयुगपरिणद्धे  कुचकलशे कुङ्कुमारुणे तस्याः ।
8711@2    सिन्दूरिते करिपतेः  कुम्भे नक्षत्रमालेव ॥ ८७११॥

8712@1   करदीकरणं राज्ञां रिपूणां परिमर्दनम् ।
8712@2    भूमेरुपार्जनं भूयो राजवृत्तं तु चाष्टधा ॥ ८७१२॥

8713@1   करनखरविदीर्णध्वान्तकुम्भीन्द्रकुम्भात्  तुहिनकणमिषेण
क्षिप्तमुक्ताप्ररोहः ।
8713@2    अयमुदयधरित्रीधारिमूर्धाविरुढो  नयनपथमुपेतो भानुमत्केसरीन्द्रः
॥ ८७१३॥

8714@1   करपदाननलोचननामभिः  शतदलैः सुतनोर्विरहज्वरे ।
8714@2    रविमहो बहुपीतचरं चिराद्  अनिशतापमिषादुदसृज्यत ॥ ८७१४॥

8715@1   करपातैर्दुरालोकैस्तीक्ष्णः संतापयन् प्रजाः ।
8715@2    भानुर्न भवता तुल्यः क्षणसंरक्तमण्डलः ॥ ८७१५॥

8716@1   करप्रचेयामुत्तुङ्गप्रभुशक्तिं प्रथीयसीम् ।
8716@2    प्रज्ञाबलबृहन्मूलः फलत्युत्साहपादपः ॥ ८७१६॥

8717@1   करबदरसदृशमखिलं  भुवनतलं यत्प्रसादतः कवयः ।
8717@2    पश्यन्ति सूक्ष्ममतयः  सा जयति सरस्वती देवी ॥ ८७१७॥

8718@1   करभ किमिदं दीर्घोच्छ्वासैः क्षिणोषि शरीरकं  विरम शठ हे
कस्यात्यन्तं सखे सुखमागतम् ।
8718@2    चर किसलयं स्वस्थः पीलोर्विमुञ्च मधुस्पृहां  पुनरपि भवान्
कल्याणानां भविष्यति भाजनम् ॥ ८७१८॥

8719@1   करभदयिते यत्तत् पीतं सुदुर्लभमेकदा  मधु वनगतं तस्यालाभे
विरौषि किमुत्सुका ।
8719@2    कुरु परिचितैः पीलोः पत्रैर्धूतिं मरुगोचरैर् जगति सकले कस्यावाप्तिः
सुखस्य निरन्तरा ॥ ८७१९॥

8720@1   करभदयिते योऽसौ पीलुस्त्वया मधुलुब्धया  व्यपगतघनच्छायस्त्यक्तो
न सादरमीक्षितः ।
8720@2    चलकिसलयः सोऽपीदानीं प्ररूढनवाङ्कुरः  करभदयितावृन्दैरन्यैः
सुखं परिभुज्यते ॥ ८७२०॥

8721@1   करभ यदि कदाचित् प्रभ्रमन् दैवयोगान्  मधुकरकुलतस्त्वं प्रापयेथा
मधूनि ।
8721@2    विरम विरम तेभ्यः सन्ति शष्पाण्यरण्ये  प्रथममुखरसास्ते शोषयन्त्येव
पश्चात् ॥ ८७२१॥

8722@1   करभ रभसात् क्रोष्टुं वाञ्छस्यहो श्रवणज्वरं  शरणमथवानृज्वी
दीर्घा तवैव शिरोधरा ।
8722@2    बहुगलबिलावृत्तिश्रान्तोच्चलिष्यति वाङ् मुखात्  कियति समये को जानीते
भविष्यति कस्य किम् ॥ ८७२२॥

8723@1   करमुदयमहीधरस्तनाग्रे  गलिततमःपटलांशुके निवेश्य ।
8723@2    विकसितकुमुदेक्षणं विचुम्ब-  त्ययममरेशदिशो मुखं सुधांशुः
॥ ८७२३॥

8724@1   करयुग्मपद्ममुकुलापवर्जितैः  प्रतिवेश्म लाजकुसुमैरवाकिरन् ।
8724@2    अवदीर्णशुक्तिपुटमुक्तमौक्तक-  प्रकरैरिव प्रियरथाङ्गमङ्गनाः
॥ ८७२४॥

8725@1   करयोः कलहायमानयोर् उभयोरेव पयोधरोपरि ।
8725@2    वलयावलयो बलाबलं  बहुवेलं पतयालवो जगुः ॥ ८७२५॥

8726@1   कररुद्धनीवि दयितोपगतौ  गलितं त्वराविरहितासनया ।
8726@2    क्षणदृष्टहाटकशिलासदृश-  स्फुरदूरुभित्ति वसनं ववसे ॥ ८७२६॥

8727@1   कररुहशिखानिखात  भ्रान्त्वा विश्रान्त रजनिदुरवाप ।
8727@2    रविरिव यन्त्रोल्लिखितः  कृशोऽपि लोकस्य हरसि दृशम् ॥ ८७२७॥

8728@1   करलालितोऽपि दहति  ज्वलति व्यजनेन वीज्यमानोऽपि ।
8728@2    दहन इवानिर्वाणं  न विमुञ्चत्युष्णतां पिशुनः ॥ ८७२८॥

8729@1   करवारिरुहेण संधुनाने  तरवार्रि नृपतौ मुकुन्ददेवे ।
8729@2    रचयन्त्यमरावतीतरुण्यः  प्रथमं काञ्चनपारिजातमालाः ॥ ८७२९॥

8730@1   करवालकरालवारिधारा  यमुना दिव्यतरङ्गिणी च कीर्तिः ।
8730@2    तव कामद तीर्थराज दूराद्  अनुबध्नाति सरस्वती कवीनाम् ॥ ८७३०॥

8731@1   करशीकरशीतलं वितन्वन्  वनभूभागमुदग्रदावदग्धम् ।
8731@2    पुरतोऽञ्चति चेन् न यूथनाथः  कलभानां सुलभस्तदा न पन्थाः
॥ ८७३१॥

8732@1   करसादोऽम्बरत्यागस्तेजोहानिः सरागता ।
8732@2    वारुणीसङ्गजावस्था भानुनाप्यनुभूयते ॥ ८७३२॥

8732A@1   करस्थमप्येवममी कृषीवलाः  क्षिपन्ति बौजं पृथुपङ्कसङ्कटे ।
8732A@2    वयस्य केनापि कथं विलोकितः  समस्ति नास्तीत्यथवा फलोदयः ॥

8733@1   करस्थमुदकं त्यक्त्वा घनस्थमभिवाञ्छति ।
8733@2    सिद्धमन्नं परित्यज्य भिक्षामटति दुर्मतिः ॥ ८७३३॥

8734@1   करस्पर्शारम्भात् पुलकितपृथूरोजकलशो  श्रमाम्भो वामार्धे वमति
मदनाकूतिसुलभम् ।
8734@2    विभोर्वारं वारं कृतसमधिकोद्धूलनविधेस् तनौ भस्मस्नानं
कथमपि समाप्तं विजयते ॥ ८७३४॥

8735@1   कराग्रजाग्रच्छतकोटिरर्थी  ययोरिमौ तौ तुलयेत् कुचौ चेत् ।
8735@2    सर्वं तदा श्रीफलमुन्मदिष्णु  जातं वटीमप्यधुना न लब्धुम् ॥ ८७३५॥

8736@1   कराद्गलितखाद्यस्य का हानिः करिणो भवेत् ।
8736@2    पिपीलिका तु तेनैव बिभर्ति स्वकुटुम्बकम् ॥ ८७३६॥

8737@1   करानीतं पटानीतं स्त्रियानीतं तथैव च ।
8737@2    एरण्डपत्रैरानीतं देवतानां च नार्हति ॥ ८७३७॥

8737A@1   करान् तिरोधाय तरून्निपीड्य  शिला अवस्कन्द्य महीयसोऽपि ।
8737A@2    उज्जृम्भितः कालवशात् तदन्यस् तेषामधस्तात्पुनरेव जातः ॥

8738@1   कराम्बुजसजत्समाक्षवलया  तनुस्तव शुभे जितेन्दुसुषमा ।
8738@2    छिनत्तु दुरितच्छटां मम नदी  तटीमिव चलज्जलोद्धतगतिः ॥ ८७३८॥

8739@1   कराम्भोजे कञ्जी मदनमदभञ्जी पदजुषां  मनःपुञ्जारञ्जी
मधुरमणिमञ्जीरचरणः ।
8739@2    कलाकूतव्यञ्जी व्रजयुवतिसञ्जी जलमुचां  गभीराभागञ्जी मम स
परमञ्जीवनधनम् ॥ ८७३९॥

8740@1   करारविन्देन पदारविन्दं  मुखारविन्दे विनिवेशयन्तम् ।
8740@2    वटस्य पत्रस्य पुटे शयानं  बालं मुकुन्दं सततं स्मरामि ॥ ८७४०॥

8741@1   करालकालरुपेण जनतादुरितापहा ।
8741@2    तारणी तरिणी भूयाद् अमुना यमुनाम्बुना ॥ ८७४१॥

8742@1   करालवाचालमुखाश्चमूखनैर् ध्वस्ताम्बरा वीक्ष्य दिशो रजस्वलाः ।
8742@2    तिरोबभूवे गहनैर्दिनेश्वरो  रजोन्धकारैः वरितः कुतोऽप्यसौ ॥ ८७४२॥

8743@1   करालैर्विकटैः कृष्णैः पुरुषैरुद्यतायुधैः ।
8743@2    पाषाणैस्ताडितः स्वप्ने सद्यो मृत्युं लभेन् नरः ॥ ८७४३॥

8744@1   कराविव शरीरस्य नेत्रयोरिव पक्ष्मणी ।
8744@2    अविचार्य प्रियं कुर्यात् तन् मित्रं मित्रमुच्यते ॥ ८७४४॥

8745@1   करा हिमांशोरपि तापयन्तीत्येतत् प्रिये चेतसि नैव शङ्क्यम् ।
8745@2    वियोगतप्तं हृदयं मदीयं  तत्र स्थितां त्वां समुपैति तापः ॥ ८७४५॥

8746@1   करिकपोलमदोद्धतबुद्धितो  मलिनपङ्कजवृन्दमिहाश्रयन् ।
8746@2    कनकगौरममं नवचम्पकं  मधुप चञ्चल मुञ्चसि किं मुधा
॥ ८७४६॥

8747@1   करिकलभ विमुञ्च लोलतां  चर विनयव्रतमानताननः ।
8747@2    मृगपतिनखकोटिभङ्गुरो  गुरुरुपरि क्षमते न तेऽङ्कुशः ॥ ८७४७॥

8748@1   करिकवलितमृष्टैः शाखिशाखाग्रपत्रैर् अरुणसरणयोऽमी सर्वतो
भीषयन्ते ।
8748@2    चलितशबरसेनादत्तगोश‍ृङ्गचण्ड-  ध्वनिचकितवराहव्याकुला
विन्ध्यपादाः ॥ ८७४८॥

8748A@1   करिकुम्भतुलामुरोजयोः  क्रियमाणां कविभिर्विश‍ृङ्खलैः ।
8748A@2    कथमालि श‍ृणोषि सादरं  विपरीतार्थविदो हि योषितः ॥

8749@1   करिकृष्णाश्वगन्धा च नवनीतं च माहिषम् ।
8749@2    एतेषां मर्दनाल्लिङ्गवृद्धिः संजायते परा ॥ ८७४९॥

8750@1   करिणश्च हस्तिकर्णैर् निर्देश्या वाजिनोऽश्वकर्णेन ।
8750@2    गावश्च पाटलाभिः  कदलीभिरजाविकं भवति ॥ ८७५०॥

8751@1   करिन् मा गर्जोच्चैर्मूगपतिरिहास्तेऽतिनिकटे  न दृष्टस्त्वं दैवादपसर
सुदूरं द्रुतमितः ।
8751@2    न किं पश्यस्यग्रे खरनखरनिर्दारितकरि-
प्रकीर्णास्थिश्रेणीधवलितमिमं शैलकटकम् ॥ ८७५१॥

8752@1   करिमदपरिमलवाही  वहति बहिर्गिरिसरित्समीर इति ।
8752@2    मृदुगर्भान्तर्मावं  न जहाति गुहागृहस्य हरिगृहिणी ॥ ८७५२॥

8753@1   करिवरमृदितवलीमुख-  नलकैर्मूलेषु कीलितस्य तरोः ।
8753@2    संवत्सरं च यावत्  फलिनस्य फलानि जायन्ते ॥ ८७५३॥

8754@1   करिष्यति कलानाथः कुतुकी करमम्बरे ।
8754@2    इति निर्वापयामास रविदीपं निशाङ्गना ॥ ८७५४॥

8755@1   करिष्यन् न प्रभाषेत कृतान्येव च दशैयेत् ।
8755@2    धर्मकामार्थकार्याणि तथा मन्त्रो न भिद्यते ॥ ८७५५॥

8756@1   करिष्यते यत्र सुदुश्चराणि  प्रसत्तये गोत्रभिदस्तपांसि ।
8756@2    शिलोच्चयं चारुशिलोच्चयं तम्  एष क्षणान्नेष्यति गुह्यकस्त्वाम्
॥ ८७५६॥

8757@1   करिष्यामि करिष्यामि करिष्यामीति चिन्तया ।
8757@2    मरिष्यामि मरिष्यामि मरिष्यामीति विस्मृतम् ॥ ८७५७॥

8758@1   करिष्येऽवश्यमित्युक्तिः करिष्यन्नपि दुष्यसि ।
8758@2    दृष्टादृष्टा हि नायत्ताः कार्यीया हेतवस्तव ॥ ८७५८॥

8758@1   करी बरीभरीति चेद् दिशं सरीसरीति कां  स्थिरीचरीकरीति चेत् न
चञ्चरीकरीतिकाम् ।
8758@2    दरीधरीति केतकं वरीवरीति सारसं  जरीजरीति मञ्जरी
निरीतिरीतिरीदृशी ॥ ८७५८॥

8759@1   करीषमध्ये निहितं तत् सर्वं पञ्चमासकम् ।
8759@2    द्रवीभूतं ततः सर्वम् उद्धरेत् तेन लेपयेत् ॥ ८७५९॥

8760@1   करुणमभिहितं त्रपा निरस्ता  तदभिमुखं च विमुक्तमश्रु ताभिः ।
8760@2    प्रकुपितमभिसारणेऽनुनेतुं  प्रियमियती ह्यबलाजनस्य भूमिः ।
8761@1   करुणाद्रवमेव दुर्जनः  सुतरां सत्पुरुषं प्रबाधते ।
8761@2    मृदुकं हि भिनत्ति कण्टकः  कठिने कुण्ठक एव जायते ॥ ८७६१॥

8761A@1   करे कृत्वा तूलं कुचकलशमूलं विदधती   स्फुटं वारं वारं
तरलयति हारं सुवदना ।
8761A@2    समीचीना मीनायतनयननीलोत्पलदला  वितन्वाना तन्तून् विकलयति
जन्तूनविकलम् ॥

8762@1   करे च दक्षिणे व्याधिं हृदि राज्यादिलाभदा ।
8762@2    पृष्ठे चोपद्रवं हन्त्युदरे मिष्टान्नभोजनम् ॥ ८७६२॥

8763@1   करेण कण्डूयति दक्षिणेन  यक्षो यदा वामकरं तदानीम् ।
8763@2    प्रभूतमातङ्गघटासमृद्धं  ब्रूते समन्तात् पृथिवीपतित्वम् ॥ ८७६३॥

8764@1   करेण करिणा वीरः सुगृहीतोऽपि कोपिना ।
8764@2    असिनासून् जहाराशु तस्यैव स्वय्मक्षतः ॥ ८७६४॥

8765@1   करेण ते रणेष्वन्तकरेण द्विषतां हताः ।
8765@2    करेणवः क्षरद्रक्ता भान्ति संध्याघना इव ॥ ८७६५॥

8766@1   करेण दानं मुनिराददानो  भक्तस्य संकेतमिति ब्रवीति ।
8766@2    लोकद्वयेच्छाफलसम्प्रदाने  दत्तो मया दक्षिणहस्त एषः ॥ ८७६६॥

8767@1   करेण वाञ्छेव विधुं विधर्तुं  यमित्थमात्थादरिणी तमर्थम् ।
8767@2    पातुं श्रुतिभ्यामपि नाधिकुर्वे  वर्णं श्रुतेर्वर्ण इवान्तिमः किम् ॥ ८७६७॥

8768@1   करेण वातायनलम्बितेन  स्पृष्टस्त्वया चण्डि कुतूहलिन्या ।
8768@2    आमुञ्चतीवाभरणं द्वितीयम्  उद्भिन्नविद्युद्वलयो घनस्ते ॥ ८७६८॥

8768A@1   करेण सलिलार्द्रेण न गण्डौ नापरं करम् ।
8768A@2    नेक्षणे च स्पृशेत् किं तु स्प्रष्टव्ये जानुनी श्रिये ॥

8769@1   करेणुर्नाहूता निजकवलभागप्रणयिनी  न चामृष्टः स्नेहात् करकिसलयेनापि
कलभः ।
8769@2    स येनासौ दर्पात् प्रतिगजजिगीषारभसतः  क्रुधा धावन् मग्नो ह्रदपयसि
कष्टं करिपतिः ॥ ८७६९॥

8769A@1   करे दानं हृदि ध्यानं मुखे मौनं गृहे धनम् ।
8769A@2    तीर्थे यानं गिरि ज्ञानं मण्डनं महतामिदम् ॥

8769B@1   करे वामे वासस्तदपरकरे हारलतिकां  वहन्त्या बिम्बोष्ठे
पतिदशनदत्तव्रणपदम् ।
8769B@2    परिम्लानां मालां शिरसि शशिखण्डं स्तनतटे  रतान्तोत्तिष्ठन्त्या
जगदपि न मूल्यं मृगदशः ॥

8770@1   करे विधृत्येश्वरया गिरां सा  पान्था पथीन्द्रस्य कृता विहस्य ।
8770@2    वामेति नामैव बभाज सार्धं  पुरन्ध्रिसाधारणसंविभागम् ॥ ८७७०॥

8771@1   करे विभाति तन्वङ्ग्या रणद्वलयसंहतिः ।
8771@2    मनःकुरङ्गबन्धाय पाशालीव मनोभुवः ॥ ८७७१॥

8772@1   करे वेणीमेणीसदृशनयना स्नानविरतौ  दधाना हर्म्याग्रे
हरनयनतेजोहुतमपि ।
8772@2    इयं मुग्धा दुग्धाम्बुधिबहलकल्लोलसदृशा  दृशा वारं वारं
मनसिजतरुं पल्लवयति ॥ ८७७२॥

8773@1   करे श्लाघ्यस्त्यागः शिरसि गुरुपादप्रणमता  मुखे सत्या वाणी विजयि
भुजयोर्वीर्यमतुलम् ।
8773@2    हृदि स्वच्छा वृत्तिः श्रुतमधिगतं च श्रवणयोर् विनाप्यैश्वर्येण
प्रकृतिमहतां मण्डनमिदम् ॥ ८७७३॥

8773A@1   करैरुपात्तान् कमलोत्करेभ्यो  निजैर्विवस्वान् विकचोदरेभ्यः ।
8773A@2    तस्या निचिक्षेप मुखारविन्दे  स्वेदापदेशान्मकरन्दबिन्दून् ॥

8774@1   करैर्वा प्रमितैर्ग्रामैर्वत्सरे प्रबलं रिपुम् ।
8774@2    तोषयेत् तद्धि दानं स्याद् यथायोगेषु शत्रुषु ॥ ८७७४॥

8775@1   करोति कालः सकलं संहरेत् काल एव हि ।
8775@2    कालः स्थापयते विश्वं कालाधीनमिदं जगत् ॥ ८७७५॥

8776@1   करोऽतिताम्रो रामाणां तन्त्रीताडनविभ्रमम् ।
8776@2    करोति सेर्ष्यं कान्ते च श्रवणोत्पलताडनम् ॥ ८७७६॥

8777@1   करोति दोषं न तमत्र केसरी  न दन्दशूको न करी न भूमिपः ।
8777@2    अतीव रुष्टो न च शत्रुरुद्धतो  यमुग्रमिथ्यात्वरिपुः शरीरिणाम् ॥ ८७७७॥

8778@1   करोति निर्मलाधारस्तुच्छस्यापि महार्घताम् ।
8778@2    अम्बुनो बिन्दुरल्पोऽपि शुक्तौ मुक्ताफलं भवेत् ॥ ८७७८॥

8779@1   करोति नीडं भुवि चेद् वराही  समान्यपत्यानि विजायते वा ।
8779@2    समुद्भवद्भानुमयूखवह्नौ  जाज्वल्यते तज्जगती समस्ता ॥ ८७७९॥

8780@1   करोति पापं योऽज्ञानान् नात्मनो वेत्ति च क्षमम् ।
8780@2    प्रद्वेष्टि साधुवृत्तांश्च स लोकस्यैति वाच्यताम् ॥ ८७८०॥

8780A@1   करोति पुष्पैर्जिननायकस्य  पूजं त्रिकालं तनुमान् सदा यः ।
8780A@2    तस्यामरेशावनिनाथचक्र-  वर्त्त्यादिलक्ष्मीर्वशगा भवेद् द्राक् ॥

8781@1   करोति पूज्यमानोऽपि लोकव्यसनदीक्षितः ।
8781@2    दर्शने दर्शने त्रासं गृहाहिरिव दुर्जनः ॥ ८७८१॥

8782@1   करोति मांसं बलमिन्द्रियाणां  ततोऽभिवृद्धिं मदनस्य तस्मात् ।
8782@2    करोत्ययुक्तिं प्रविचिन्त्य बुद्ध्या  त्यजन्ति मांसं त्रिविधेन सन्तः
॥ ८७८२॥

8783@1   करोति यः परद्रोहं जनस्यानपराधिनः ।
8783@2    तस्य राज्ञः स्थिरापि श्रीः समूलं नाशमृच्छति ॥ ८७८३॥

8784@1   करोति योऽशेषजनातिरिक्तां  संभावनामर्थवतीं क्रियाभिः ।
8784@2    संसत्सु जाते पुरुषाधिकारे  न पूरणी तं समुपैति संख्या ॥ ८७८४॥

8785@1   करोति लाभहीनेन गौरवेण किमाश्रितः ।
8785@2    क्षामस्येन्दोर्गुणं धत्ते कमीश्वरशिरोधृतिः ॥ ८७८५॥

8785A@1   करोति विरतिं धन्यो यः सदा निशिभोजनात् ।
8785A@2    सोऽर्धं पुरुषायुषस्य स्यादवश्यमुपोषितः ॥

8786@1   करोति वैरं स्फुटमुच्यमानः  प्रतुष्यति श्रोत्रसुखैरपथ्यैः ।
8786@2    विवेकशून्यः प्रभुरात्ममानी  महाननर्थः सुहृदां बतायम् ॥ ८७८६॥

8787@1   करोति शोभामलके स्त्रियाः को  दृश्या न कान्ता विधिना च कोक्ता ।
8787@2    अङ्गे तु कस्मिन् दहनः पुरारेः  सिन्दूरबिन्दुर्विधवाललाटे ॥ ८७८७॥

8788@1   करोति संसारशरीरभोग-  विरागभावं विदधाति रागम् ।
8788@2    शीलव्रतध्यानतपःकृपासु  ज्ञानी विमोक्षाय कृतप्रयासः ॥ ८७८८॥

8789@1   ॥। ॥। ॥। ॥। ॥। ॥। ।
8789@2    करोति सफलं जन्तोः कर्म यच्च करोति सः ॥ ८७८९॥

8790@1   करोति सहकारस्य कलिकोत्कलिकोत्तरम् ।
8790@2    मन्मनो मन्मनोऽप्येष मत्तकोकिलनिस्वनः ॥ ८७९०॥

8791@1   करोति सुहृदां दैन्यम् अहितानां तथा मुदम् ।
8791@2    अकाले च जरां पित्रोः कुसुतः कुरुते ध्रुवम् ॥ ८७९१॥

8792@1   करोति स्वमुखेनैव बहुधान्यस्य खण्डनम् ।
8792@2    नमः पतनशीलाय मुसलाय खलाय च ॥ ८७९२॥

8793@1   करोति हुंहुं श‍ृगिति ध्वनिं यो  नेष्टो न दुष्टः स यतो रतार्थी ।
8793@2    चलश्चलः स्यात् कलहाय शब्दः  किकीति दीप्तो गुरुरुग्लुशान्तः ॥ ८७९३॥

8793A@1   करोति हे दैत्यसुत यावन्मात्रं परिग्रहम् ।
8793A@2    तावन्मात्रं स एवास्य दुःखं चेतसि यच्छति ॥

8793B@1   करोतु करटः शब्दं सर्वदा प्राङ्गणे वसन् ।
8793B@2    न श‍ृणोति बुधः प्रीत्या श‍ृणोति पिकभाषितम् ॥

8794@1   करोतु तादृशीं प्रीतिं यादृशी नीरपङ्कयोः ।
8794@2    रविणा शोषिते नीरे पङ्गदेहो विशीर्यते ॥ ८७९४॥

8795@1   करोतु नाम नीतिज्ञो व्यवसायमितस्ततः ।
8795@2    फलं पुनस्तदेव स्याद् यद् विधेर्मनसि स्थितम् ॥ ८७९५॥

8796@1   करोमीशोऽपि नाक्रान्तिं परितापेन खेदवान् ।
8796@2    दरिद्रोऽपि न वाञ्छामि तेन जीवाम्यनामयः ॥ ८७९६॥

8797@1   करोम्यहमिदं तदा कृतमिदं करिष्याम्यदः  पुमानिति सदा
क्रियाकरणकारणव्यापृतः ।
8797@2    विवेकरहिताशयो विगतसर्वधर्मक्षमो  न वेत्ति गतमप्यहो जगति
कालमत्याकुलः ॥ ८७९७॥

8798@1   करोषि तास्त्वमुत्खातमोहस्थाने स्थिरा मतीः ।
8798@2    पदं यतिः सुतपसा लभतेऽतः सशुक्लिम ॥ ८७९८॥

8798A@1   करोषि यत् प्रेत्यहिताय किंचित्  कदाचिदल्पं सुकृतं कथंचित् ।
8798A@2    मा जीहरस्तन्मदमत्सराद्यैर् विना च तन्मा नरकातिथिर्भूः ॥

8799@1   करौ धुनाना नवपल्लवाकृती  पयस्यगाधे किल जातसंभ्रमा ।
8799@2    सखीषु निर्वाच्यमधार्ष्ट्यदूषितं  प्रियाङ्गसंश्लेषमवाप मानिनी
॥ ८७९९॥

8800@1   करौ धुनाना नवपल्लवाकृती  वृथा कृथा मानिनि मा परिश्रमम् ।
8800@2    उपेयुषी कल्पलताभिशङ्कया  कथं न्वितस्त्रस्यति षट्पदावलिः ॥ ८८००॥

8801@1   करौ शरदिजाम्बुजक्रमविलासशिक्षागुरू  पदौ
विबुधपादपप्रथमपल्लवोल्लङ्घिनौ ।
8801@2    दृशौ दलितदुर्मदत्रिभुवनोपमानश्रियौ  विलोकय विलोचनामृतमहो
महः शैशवम् ॥ ८८०१॥

8802@1   कर्कन्धूफलमुच्चिनोति शबरी मुक्ताफलाकाङ्क्षया  गृध्रोलूककदम्बकस्य
पुरतः काकोऽपि हंसायते ।
8802@2    कीर्त्या ते धवलीऋक्ते त्रिभुवने क्ष्मापाल लक्ष्मीः पुनः  कृष्णं
वीक्ष्य बलोऽयमित्युपहितव्रीडं शनैर्जल्पति ॥ ८८०२॥

8803@1   कर्कशं दुःसहवाक्यं जल्पन्ति वञ्चिताः परैः ।
8803@2    कुर्वन्ति द्यूतकारस्य कर्णनासादिछेदनम् ॥ ८८०३॥

8804@1   कर्कशतर्कविचार-  व्यग्रः किं वेत्ति काव्यहृदयानि ।
8804@2    ग्राम्य इव कृषिविलग्नश्  चञ्चलनयनावचोरहस्यानि ॥ ८८०४॥

8805@1   कर्कशेन तु चापेन यः कृष्टौ हीनमुष्टिना ।
8805@2    मत्स्यपुच्छा गतिस्तस्य सायकस्य प्रकीर्तिता ॥ ८८०५॥

8806@1   कर्कोटिकार्कयोर्मूलं चूर्णयित्वा च सर्षपान् ।
8806@2    सर्पिषा पाययेन् मन्त्री स्थावरक्ष्वेडशान्तये ॥ ८८०६॥

8807@1   कर्णं चक्षुरजीगणत्तव पितुस्तातः पिता ते पुनः
शक्त्याधारकुमारमप्यजगणत्तं कातरत्वेन सः ।
8807@2    देवोगान्महिषीति पश्यति जगत्त्वेवं विवेक्तुं पुनः  प्रागल्भ्यं प्रथयन्ति
वस्तदपि च प्रज्ञाधनाः साधवः ॥ ८८०७॥

8808@1   कर्णः सर्वशिरोगतस्त्रिभुवने कर्णेन किं न श्रूतं  विश्राम्यन्ति
मृगीदृशामपि दृशः कर्णे न चित्रं क्वचित् ।
8808@2    आश्चर्यं पुनरेतदेव यदयं निश्छिद्रसन्मण्डलः  सप्ताम्भोनिधिमेखलां
वसुमतीं धत्ते जगन्मण्डलः ॥ ८८०८॥

8809@1   कर्णकल्पितरसालमञ्जरी-  पिञ्जरीकृतकपोलमण्डलः ।
8809@2    निष्पतन्नयनवारिधारया  राधया मधुरिपुर्निरीक्ष्यते ॥ ८८०९॥

8810@1   कर्णगतेयममोघा  दृष्टिस्तव शक्तिरिन्द्रदत्ता च ।
8810@2    सा नासादितविजया  क्वचिदपि नापार्थपतितेयम् ॥ ८८१०॥

8810A@1   कर्णद्वयावनतकाञ्चनतालपत्रा  वेण्यन्तलम्बिमणिमौक्तिकहेमगुच्छा ।
8810A@2    कूर्पासकोत्कवचितस्तनबाहुमूला  लाटी नितम्बपरिवृत्तदशान्तनीवी ॥

8811@1   कर्णलङ्घिगुणोत्कर्षा वदान्या धन्विनो यथा ।
8811@2    निष्फलान् न विमुञ्चन्ति मार्गणान् समितौ स्थिता ॥ ८८११॥

8812@1   कर्णविषेण च भग्नः  किं किं न करोति बालिशो लोकः ।
8812@2    क्षपणकतामपि धत्ते  पिबति सुरां नरकपालेन ॥ ८८१२॥

8813@1   कर्णस्त्वचं शिबिर्मांसं जीवं जीमूतवाहनः ।
8813@2    ददौ दधीचिरस्थीनि नास्त्यदेयं महात्मनाम् ॥ ८८१३॥

8813A@1   कर्णस्फुरत्कनककुण्डलकान्तिरम्यम्  आदृष्टिगोचरकुचद्वयलोभनीयम् ।
8813A@2    कालेयबिन्दुकलिकायितकुङ्कुमाङ्कं  कर्णाटयौवतमिदं कमनीयरूपम् ॥

8814@1   कर्णस्य भूषणमिदं ममायतिविरोधिनः ।
8814@2    इति कर्णोत्पलं प्रायस्तव दृष्ट्या विलङ्घ्यते ॥ ८८१४॥

8815@1   कर्णाक्षिदन्तच्छदबाहुपाणि-  पादादिनः स्वाखिलतुल्यजेतुः ।
8815@2    उद्वेगभागद्वयताभिमानाद्  इहैव वेधा व्यधित द्वितीयम् ॥ ८८१५॥

8816@1   कर्णाग्रन्थितकिंतनुर्नतशिरा बिभ्रज्जराजर्जर-
स्फिक्संधिप्रविवेशितप्रविचलल्लाङ्गूलनालः क्षणम् ।
8816@2    आराद् वीक्ष्य विपक्षमाक्रमकृतक्रोधस्फुरत्कन्धरं  श्वा
मल्लीकलिकाविकाशिदशनः किंचित् क्वणन् गच्छति ॥ ८८१६॥

8817@1   कर्णाग्रे पीडिते येषां सिन्दूराभस्य दर्शनम् ।
8817@2    शोणितस्य भवेत् क्षिप्रं ते वाह्याश्चिरजीविनः ॥ ८८१७॥

8818@1   कर्णाटं देहि कर्णाधिकविधिविहितत्याग लाटं ललाट-  प्रोत्तुङ्ग
द्राविडं वा प्रचलभुजबलप्रौढिमागाढराढम् ।
8818@2    प्रस्फूर्जद्गुर्जरं वा दलितरिपुवधूगर्भ वैदर्भकं वा  गाजी
राजीवदृष्टे कुशशतमथवा शाहजल्लालुदीन ॥ ८८१८॥

8819@1   कर्णाटीदशनाङ्कितः शितमहाराष्ट्रीकटाक्षाहततः  प्रौढान्ध्रीस्तनपीडितः
प्रणयिनीभ्रूभङ्गवित्रासितः ।
8819@2    लाटीबाहुविवेष्टितश्च मलयस्त्रीतर्जनीतर्जितः  सोऽयं सम्प्रति
राजशेखरकविर्वाराणसीं वाञ्छति ॥ ८८१९॥

8820@1   कर्णाभ्यर्णविदीर्णसृक्कविकटव्यादानदीप्ताग्निभिर्
दंष्ट्राकोटिविशङ्कटैरित इतो धावद्भिराकीर्यते ।
8820@2    विद्युत्पुञ्जनिकाशकेशनयनभ्रूश्मश्रुजालैर्न भो
लक्ष्यालक्ष्यविशुष्कदीर्घवपुषामुल्कामु खानां मुखैः ॥ ८८२०॥

8821@1   कर्णाभ्यर्णारिश‍ृङ्गक्षतिरुधिररसास्वादनाबद्धगर्ध-
ध्वाङ्क्षच्छायात्तभीतिप्रतिहतधवलीवर्गसं वर्धनेच्छः ।
8821@2    शीलव्याक्रुद्धगोपीलगुडहतिनमत्पृष्ठवंशः कथंचित्  प्रातः
केदारनीरं कलमदलभिया कूणिताक्षो महोक्षः ॥ ८८२१॥

8822@1   कर्णामृतं सूक्रिसं विमुच्य  दोषे प्रयत्नः सुमहान् खलानाम् ।
8822@2    निरीक्षते केलिवनं प्रविश्य  क्रमेलकः कण्टकजालमेव ॥ ८८२२॥

8823@1   कर्णारुन्तुदमन्तरेण रणितं गाहस्व काक स्वयम्  माकन्दं
मकरन्दसुन्दरमिदं त्वां कोकिलं मन्महे ।
8823@2    भव्यानि स्थलसौष्ठवेन कतिचिद् वस्तूनि कस्तूरिकां
नेपालक्षितिपालभालतिलके पङ्कं न शङ्केत कः ॥ ८८२३॥

8824@1   कर्णारुन्तुदमेव कोकिलरुतं तस्याः श्रुते भाषिते  चन्द्रे
लोकरुचिस्तदाननरुचेः प्रागेव संदर्शनात् ।
8824@2    चक्षुर्मीलनमेव तन्नयनयोरग्रे मृगीणां वरं  हैमो वल्ल्यपि तावदेव
ललिता यावन्न सा लक्ष्यते ॥ ८८२४॥

8825@1   कर्णार्पितो लोध्रकषायरूक्षे  गोरोचनाक्षेपनितान्तगौरे ।
8825@2    तस्याः कपोले परभागलाभाद्  बबन्ध चक्षूंषि यवप्ररोहः ॥ ८८२५॥

8825A@1   कर्णालङ्करणं कदा कृतमिति स्पर्शः कपोले कृतः  कीदृक् कान्तमहो
नु कञ्चुकमिति न्यस्तः करो वक्षसि ।
8825A@2    रागः साहजिकः किमेष वदनेऽप्यस्पर्शि बिम्बाधरो  मोग्ध्येनैव
मृगीदृशि व्यवसितं निर्विघ्नमासीन्मम ॥

8826@1   कर्णाहतिव्यतिकरं करिणामुपेक्ष्य  दानं व्यवस्यति मध्रुव्रत एष
तिक्तम् ।
8826@2    स्मर्तव्यतामुपगतेषु सरोरुहेषु  धिग् जीवितव्यसनमस्य मलीमसस्य
॥ ८८२६॥

8827@1   कर्णिकादिष्विव स्वर्णम् अर्णवादिष्विवोदकम् ।
8827@2    भेदिष्वभेदि यत् तस्मै परस्मै महसे नमः ॥ ८८२७॥

8828@1   कर्णिकारलताः फुल्लकुसुमाकुलषट्पदाः ।
8828@2    सकज्जलशिखा रेजुर्दीपमाला इवोज्ज्वलाः ॥ ८८२८॥

8829@1   कर्णिकारससौवीरगुप्तां त्रिकटुमाधवीम् ।
8829@2    यष्टीधान्यगुडक्षीरं दष्टो मत्तशुना पिबेत् ॥ ८८२९॥

8830@1   कर्णिनालीकनाराचा निर्हरन्ति शरीरतः ।
8830@2    वाक्षल्यस्तु न निर्हर्तुं शक्यो हृदिशयो हि सः ॥ ८८३०॥

8831@1   कर्णे कान्तागमनवचनश्राविणि स्वर्णभूषां  तस्यादर्शिन्यकृत नयने
श्यामिकामञ्जनेन ।
8831@2    स्थाप्यः कुत्र प्रिय इति परामृश्य हारावृताङ्के  हृत्पर्यङ्के
पुलकपटलीतूलिकामास्तृणोति ॥ ८८३१॥

8832@1   कर्णें चामरचारुकम्बुकलिका कण्ठे मणीनां गणः  सिन्दूरप्रकरः
शिरःपरिसरे पार्श्वान्तिके किङ्किणी ।
8832@2    लब्धश्चेन् नृपवाहनेन करिणा बद्धेन भूषाविधिस् तत् किं
भूधरधूलिधूसरतनुर्मान्यो न वन्यः करी ॥ ८८३२॥

8833@1   कर्णेजपः कुटिलमूर्तिरसव्यपाणिर् अग्रेसरस्तदितरस्तव बद्धमुष्टिः ।
8833@2    तन्मार्गणास्तदपि लक्षममी लभन्ते  धानुष्क तत् किमपि कौशलमद्भुतं
ते ॥ ८८३३॥

8834@1   कर्णेजपा अपि सदा कुटिलस्वभावा  दुष्टाशया निरभिसंधितवैरिभूताः ।
8834@2    सोहार्दहृष्टहृदया मयि सन्तु येषां  जिह्वापटुर्विनिमयेषु गुणा
गुणानाम् ॥ ८८३४॥

8835@1   कर्णेजपानां वचनप्रपञ्चान्-  महात्मनः क्वापि न दूषयन्ति ।
8835@2    भुजङ्गमानां गरलप्रसङ्गान्-  नापेयतां यान्ति महासरांसि ॥ ८८३५॥

8836@1   कर्णे तत् कथयन्ति दुन्दुभिरवै राष्ट्रे यदुद्घोषितं  तन्नम्राङ्गतया
वदन्ति करुणं यस्मात् त्रपावान् भवेत् ।
8836@2    श्लाघन्ते तदुदीर्यते यदरिणाप्युग्रं न मर्मान्तकृद्  ये केचिन् ननु
शाठ्यमौग्ध्यनिधयस्ते भूभृतां रञ्जकाः ॥ ८८३६॥

8837@1   कर्णे ताटङ्कलक्ष्मीमुरसि मकरिकापत्रमूरौ दुकूलं  सव्येऽर्धे दक्षिणे
च द्विरसनभसितव्यालकृत्तीर्दधानः ।
8837@2    कण्ठे निःसीमशीर्षस्रजमथ विदधद्वीक्षितः शैलपुत्र्या
सभ्रूविक्षेपमन्तःस्मितललितमुखो भूतभर्तावताद् वः ॥ ८८३७॥

8838@1   कर्णे तालदलं तनौ मलयजं कर्पूरवासोंऽशुके  चूले
गुम्फितकेतकीदलभरः कण्ठे नवैकावली ।
8838@2    वासः श्रीवनवाससीमनि वचश्रीः सत्कवेरुक्तयो  वक्त्रे नागरखण्डमस्तु
पुरतः प्रेमाकुलाः कुन्तलाः ॥ ८८३८॥

8839@1   कर्णेन घातयित्वा  घटोत्कचं शक्रशक्तिनिर्मोक्षात् ।
8839@2    जीवितमरक्षि पार्थैः  स्वात्मानं सर्वतो रक्षेत् ॥ ८८३९॥

8840@1   कर्णेन निर्जितोऽस्मीति चिन्तां चिन्तामणे त्यज ।
8840@2    जिता देवद्रुमाः पञ्च न दुःखं पञ्चभिः सह ॥ ८८४०॥

8841@1   कर्णे बद्धा रवौ श्वेततुरंगरिपुमूलिका ।
8841@2    सर्वज्वरहरा श्वेतमन्दारस्य च मूलिका ॥ ८८४१॥

8842@1   कर्णे यन्न कृतं सखीजनवचो यन्नादृता बन्धुवाक्  यत् पादे निपतन्नपि
प्रियतमः कर्णोत्पलेनाहतः ।
8842@2    तेनेन्दुर्दहनायते मलयजालेपः स्फुलिङ्गायते  रात्रिः कल्पशतायते
बिसलताहारोऽपि भारायते ॥ ८८४२॥

8843@1   कर्णेऽवतंसयितुमर्पयितुं शिखासु  माष्टुं रतिश्रमजलं चषके
निधातुम् ।
8843@2    कण्ठे गुणं रचयितुं वलयान् र्विधातुं  स्त्रीणां मनोऽतिलुलुभे
शशिनः करेषु ॥ ८८४३॥

8844@1   कर्णोत्तंसः शिशुशुकवधूपिच्छलीलं शिरीषं  सान्तःसूत्राः
परिमलमुचो मल्लिकानां च हाराः ।
8844@2    मुक्तागौरैर्वलयरचनाकन्दलाग्रैर्बिसानां  ग्रीष्मारम्भे रमयति नवं
मण्डनं कामिनीनाम् ॥ ८८४४॥

8845@1   कर्णोत्तालितकुन्तलान्तनिपतत्तोयक्षणासङ्गिना  हारेणेव वृतस्तनी पुलकिता
शीतेन सीत्कारिणी ।
8845@2    निर्धौताञ्जनशोणकोणनयना स्नानावसानेऽङ्गना  प्रस्यन्दत्कबरीभरा
न कुरुते कस्य स्पृहार्द्रं मनः ॥ ८८४५॥

8845A@1   कर्णोत्पलं कटाक्षाः  कान्तिस्ते कनककञ्चुकविशेषः ।
8845A@2    हसितानि सिन्धुकन्ये  हारास्स्तनशैलनिर्झंरविहाराः ॥

8846@1   कर्णोत्पलान्नयनमपि गतिच्युतात्ते  तन्मीलने मुखमयं न जहाति
भृङ्गः ।
8846@2    येनैवमद्य विनिवारयसि प्रमत्ते  तस्मिन् करेऽपि न किमम्बुजसाम्यदोषः
॥ ८८४६॥

8847@1   कर्णोत्पलेनापि मुखं सनाथं  लभेत नेत्रद्युतिनिर्जितेन ।
8847@2    यद्येतदीयेन ततः कृतार्था  स्वचक्षुषी किं कुरुते कुरङ्गी ॥ ८८४७॥

8848@1   कर्णोत्सङ्गविसर्पिणी नयनयोः कान्तिर्वतंसोत्पलं
लाक्षासंभ्रमनिर्व्यपेक्षमधरं लावण्यमेवाञ्चति ।
8848@2    हारोऽस्याः स्मितचन्द्रिकैव कुचयोरङ्गप्रभा कञ्चुकी  तन्व्याः
केवलमङ्गभारमधुना मन्ये परं भूषणम् ॥ ८८४८॥

8849@1   कर्णौ तावत् कुवलयदृशां लोचनाम्भोरुहाभ्याम्  अभ्याक्रान्तौ कनकरुचिरो
भालदेशोऽपि नेयः ।
8849@2    इत्याशङ्काकुलितमनसा वेधसा कज्जलौघैः  सीमारेखा व्यरचि
निबिडभ्रूलताकैतवेन ॥ ८८४९॥

8850@1   कर्णौ सपत्न्यः प्रविशालयेयुर् विशालयेयुर्न कदापि नेत्रे ।
8850@2    विद्या सदभ्यासवशेन लभ्या  सौजन्यमभ्यासवशादलभ्यम् ॥ ८८५०॥

8850A@1   कर्तव्यं जिनवन्दनं विधिपरैर्हर्षोल्लसन्मानसैः
सच्चारित्रविभूषिताः प्रतिदिनं सेव्याः सदा साधवः ।
8850A@2    श्रोतव्यं च दिने दिने जिनवचो मिथ्यात्वनिर्नाशनं  दानादौ व्रतपालने
च सततं कार्या रतिः श्रावकैः ॥

8851@1   कर्तव्यं त्वेव कर्मेति मनोरेष विनिश्चयः ।
8851@2    एकान्तेन ह्यनीहोऽयं पराभवति पूरुषः ॥ ८८५१॥

8852@1   कर्तव्यं न करोति बन्धुभिरपि स्नेहात्मभिर्बोधितः  कामित्वादवमन्यते
हितमतं धीरोऽप्यभीष्टं नरः ।
8852@2    निष्कामस्य न विक्रिया तनुभृतो लोके क्वचिद् दृश्यते  यत्तस्मादिदमेव
मूलमखिलानर्थस्य निर्धारितम् ॥ ८८५२॥

8853@1   कर्तव्यं भूमिपालेन शरणागतरक्षणम् ।
8853@2    कपोतरक्षणं श्येनात् कृत्वा कीर्तिं शिबिर्गतः ॥ ८८५३॥

8854@1   कर्तव्यं वचनं सर्वैः समूहहितवादिनाम् ।
8854@2    ॥। ॥। ॥। ॥। ॥। ॥। ॥ ८८५४॥

8855@1   कर्तव्यः प्रतिदिवसं प्रसन्नचित्तैः  स्वल्पोऽपि व्रतनियमोपवासधर्मः ।
8855@2    प्राणेषु प्रहरति नित्यमेव मृत्युर् भूतानां महति कृतेऽपि हि प्रयत्ने
॥ ८८५५॥

8856@1   कर्तव्यः संचयो नित्यं न तु कार्योऽतिसंचयः ।
8856@2    अतिसंचयशीलोऽयं धनुषा जम्बुको हतः ॥ ८८५६॥

8857@1   कर्तव्यमेव कर्तव्यं प्राणैः कण्ठगतैरपि ।
8857@2    अकर्तव्यं न कर्तव्यं प्राणैः कण्ठगतैरपि ॥ ८८५७॥

8858@1   कर्तव्या चार्थसारेऽपि काव्ये शब्दविचित्रता ।
8858@2    विना घण्टाटणत्कारं गजो गच्छन्न शोभते ॥ ८८५८॥

8859@1   कर्तव्यानि च मित्राणि दुर्बलानि बलानि च ।
8859@2    पश्य कूर्मपतिर्बद्धो मूषिकेण विमोचितः ॥ ८८५९॥

8860@1   कर्तव्यान्येव मित्राणि सबलान्यबलानि च ।
8860@2    हस्तियूथं वने बद्धं मूषकैर्यद् विमोचितम् ॥ ८८६०॥

8861@1   कर्तव्ये साहसं नित्यम् उत्कटं हि विगर्हितम् ।
8861@2    अतिसाहसदोषेण भीमः सर्पवशं गतः ॥ ८८६१॥

8861A@1   कर्तव्यो गुणसंग्रहः परिहते देयं निजं मानसं  श्रोतव्यं
वचनामृतं जिनवचः कार्यं यथास्थानवत् ।
8861A@2    दातव्यं यतिपुङ्गवेषु निजकं न्यायप्रकल्प्यं धनं  श्रद्धेयं
सततं सतां सुचरितश्रेयस्करोऽयं विधिः ॥

8862@1   कर्तव्योऽप्याश्रयः श्रेयान् फलं भाग्यानुसारतः ।
8862@2    नीलकण्ठस्य कण्ठेऽपि वासुकिर्वायुभक्षकः ॥ ८८६२॥

8863@1   कर्तव्यो भ्रातृषु स्नेहो विस्मर्तव्या गुणेतराः ।
8863@2    संबन्धो बन्धुभिः श्रेयान् लोकयोरुभयोरपि ॥ ८८६३॥

8864@1   कर्तव्यो हृदि वर्तते यदि तरोरस्योपकारस्तदा  मा कालं गमयाम्बुवाह
समये सिञ्चैनमम्भोभरैः ।
8864@2    शीर्णे पुष्पफले दले विगलिते मूले गते शुष्कतां  कस्मै किं
हितमाचरिष्यसि परीतापस्तु ते स्थास्यति ॥ ८८६४॥

8865@1   कर्ता कारयिता चैव प्रेषको ह्यनुमोदकः ।
8865@2    सकृतं दुष्कृतं चैव चत्वारः समभागिनः ॥ ८८६५॥

8866@1   कर्ता कारयिता चैव यश्चैवमनुमन्यते ।
8866@2    शुभं वा यदि वा पापं तेषामपि समं फलम् ।
8867@1   कर्ता द्यूतच्छलानां जतुमयशरणोद्दीपनः सोऽतिमानी
कृष्णाकेशोत्तरीयव्यपनयनमरुत् पाण्डवा यस्य दासाः ।
8867@2    राजा दुःशासनादेर्गुरुरनुजशतस्याङ्गराजस्य मित्रं  क्वास्ते दुर्योधनोऽसौ
कथयत न रुषा द्रुष्टुमभ्यागतौ स्वः ॥ ८८६७॥

8868@1   कर्तुं त्रिलोचनादन्यो न पार्थविजयं क्षमः ।
8868@2    तदर्थः शक्यते द्रष्टुं लोचनद्वयिभिः कथम् ॥ ८८६८॥

8869@1   कर्तुमकर्तुं शक्तः  सकलं जगदेतदन्यथाकर्तुम् ।
8869@2    यस्तं विहाय रामं  कामं मा धेहि मानसान्यस्मिन् ॥ ८८६९॥

8870@1   कर्तुमिष्टमनिष्टं वा कः प्रभुर्विधिना विना ।
8870@2    कर्तारमन्यमारोप्य लोकस्तुष्यति कुप्यति ॥ ८८७०॥

8871@1   कर्दमवदात्मवैभवम्  उल्लास्य च मानवीं प्रजां सुचिरम् ।
8871@2    तपनोत्तापप्लुष्टं  स्ववपुः कृत्वा गतं सरसा ॥ ८८७१॥

8872@1   कर्पासबीजमज्जानां चूर्णं तैलेन पाचयेत् ।
8872@2    तेन संजायते पुष्पं युवतीनां चिराद् गतम् ॥ ८८७२॥

8872A@1   कर्पासभस्मतक्रास्थिवर्जं सर्वं सितं शुभम् ।
8872A@2    गोवाजिगजदेवर्षिवर्जं कृष्णं तु निन्दितम् ॥

8873@1   कर्पासास्थिप्रचयनिचिता निर्धनश्रोत्रियाणां  येषां
वात्याप्रविततकुटीप्राङ्गणान्ता बभूवुः ।
8873@2    तत्सौधानां परिसरभुवि त्वत्प्रसादादिदानीं
क्रीडायुद्धच्छिदुरयुवतीहारमुक्ताः पतन्ति ॥ ८८७३॥

8874@1   कर्पूरं चन्दनं कुष्ठं तुलसी सर्जसंभवम् ।
8874@2    मुस्तं शिलारसं चैव धत्तूरमगुरुस्तथा ॥ ८८७४॥

8875@1   शेफाली शतपुष्पा च सर्षपास्तगरं गुडः ।
8875@2    तथा रुद्रजटा सर्वम् एतदेकत्र कारयेत् ॥ ८८७५॥

1   564@1   (अनेन योगराजेन धूपिताम्बरभूषणः ।
1   564@2    धूपिताङ्गस्त्रिभुवनं मनुजः कुरुते वशम् ॥ १५६४॥)
8876@1   कर्पूर इव दग्धोपि शक्तिमान् यो जने जने ।
8876@2    नमोऽस्त्ववार्यवीर्याय तस्मै मकरकेतवे ॥ ८८७६॥

8877@1   कर्पूरगौरं करुणावतारं  संसारसारं भुजगेन्द्रहारम् ।
8877@2    सदा वसन्तं हृदयारविन्दे  भवं भवानीसहितं नमामि ॥ ८८७७॥

8878@1   कर्पूरचन्दनरजो धवलं वहन्तीम्  आश्यानचन्दनविलेपनमङ्गमङ्गम् ।
8878@2    अन्तर्गतस्य दहती महतः स्मराग्नेर् दग्धस्य संक्षयवशादिव
भस्मशेषम् ॥ ८८७८॥

8879@1   कर्पूरद्रवशीकरोत्करमहानीहारमग्नामिव
प्रत्यग्रामृतफेनपङ्कपटलीलेपोपदिग्धामिव ।
8879@2    स्वच्छैकस्फटिकाश्मवेश्मजठरक्षिप्तामिव क्ष्मामिमां  कुर्वन्
पार्वणशर्वरीपतिरसावुद्दाममुद्द्योतते ॥ ८८७९॥

8880@1   कर्पूरधूलिधवलद्युतिपूरधौत-  दिङ्मण्डले शिशिररोचिषि तस्य यूनः ।
8880@2    लीलाशिरोंऽशुकनिवेशविशेषकॢप्ति-  व्यक्तस्तनोन्नतिरभून्नयनावनौ
सा ॥ ८८८०॥

8880A@1   कर्पूरधूलीरचितालवालः  कस्तूरिकाकल्पितदोहदश्रीः ।
8880A@2    हिमाम्बुपूरैरभिषिच्यमानः  प्राञ्चं गुणं मुञ्चति किं पलाण्डुः ॥

8881@1   कर्पूरधूलीरचितालवालः  कस्तूरिकाकुङ्कुमलिप्तदेहः ।
8881@2    सुवर्णकुम्भैः परिषिच्यमानो  निजं गुणं मुञ्चति किं पलाण्डुः ॥ ८८८१॥

8882@1   कर्पूरन्तकि केतकन्तकि शरद्राकाशशाङ्कन्तकि  श्रीचन्द्रन्तकि
चन्दनन्तकि सुधासाराच्छपूरन्तकि ।
8882@2    कैलासन्तकि दुग्धसागरलसत्स्वच्छाच्छदुन्धन्तकि  श्रीशम्भुन्तकि
कीर्तयस्तव विभो दर्वीकरेन्द्रन्तकि ॥ ८८८२॥

8883@1   कर्पूरन्ति सुधाद्रवन्ति कमलाहासन्ति हंसन्ति च  प्रालेयन्ति हिमालयन्ति
करकासारन्ति हारन्ति च ।
8883@2    त्रैलोक्याङ्गनरङ्गलङ्घिमगतिप्रागल्भ्यसंभावित् आः  शीतांशोः
किरणच्छटा इव जयन्त्येतर्हि तत्कीर्तयः ॥ ८८८३॥

8884@1   कर्पूरपूरच्छविवादविद्या-  संवावदूकद्युतिशुक्तिताम्रे ।
8884@2    इन्दौ नृपद्वेषि तमोवितानं  सूर्योदये रोदिति चक्रवाकी ॥ ८८८४॥

8885@1   कर्पूरपूरतुलनां कलयन्ति कीर्तेः  श्रीरामचन्द्र तव यत् कवयः
कथं तत् ।
8885@2    त्वद्वैरिणामतितरामपकीर्तितोऽस्याः  स्याद् धूसरत्वमिति तत्र वयं प्रतीमः
॥ ८८८५॥

8886@1   कर्पूरप्रतिपन्थिनो हिमगिरिग्रावाग्रसंघर्षिणः
क्षीराम्भोनिधिमध्यगर्भजयिनो गङ्गौघसर्वंकषाः ।
8886@2    स्वच्छन्दं हरिचन्दनद्युतितुदः कुन्देन्दुसंवादिनस्
तस्यासन्नरविन्दकन्दरुचयोऽनेके गुणाः केचन ॥ ८८८६॥

8887@1   कर्पूरभल्लातकशङ्खचूर्णं  क्षारो यवानां समनःशिलश्च ।
8887@2    तैलं विपक्वं हरितालमिश्रं  निर्मूललोमानि करोति सद्यः ॥ ८८८७॥

8888@1   कर्पूरमिश्रसेहुण्डदुग्धलेपेन जायते ।
8888@2    शेफसो महती वृद्धिः कठिनस्त्रीसुखावहा ॥ ८८८८॥

8889@1   कर्पूरमिश्रेण च कण्टकारी-बीजोद्भवेनैव रसेन लिप्तम् ।
8889@2    लिङ्गं रते द्रावकरं वधूनां संजायतेऽत्यन्तसुखावहं च ॥ ८८८९॥

8890@1   कर्पूर रे परिमलस्तव मर्दितस्य  श्रीखण्ड रे परिमलस्तव घर्षितस्य ।
8890@2    रे काकतुण्ड तव वह्निगतस्य गन्धः  कस्तूरिका स्वयमथाधितगन्धदृष्टा
॥ ८८९०॥

8891@1   कर्पूरवर्तिरिव लोचनतापहन्त्री  फुल्लाम्बुजस्रगिव कण्ठसुखैकहेतुः ।
8891@2    चेतश्चमत्कृतिपदं कवितेव रम्या  नम्या नरीभिरमरीव हि सा विरेजे
॥ ८८९१॥

8892@1   कर्पूरादपि कैरवादपि दलत्कुन्दादपि स्वर्णदी-  कल्लोलादपि केतकादपि
ललत्कान्तादृगन्तादपि ।
8892@2    दूरोन्मुक्तकलङ्कशंकरशिरःशीतांशुखण्डादपि  श्वेताभिस्तव
कीर्तिभिर्धवलिता सप्तार्णवा मेदिनी ॥ ८८९२॥

8893@1   कर्पूराम्बुनिषेकभाजि सरसैरम्भोजिनीनां दलैर् आस्तीर्णेऽपि
विवर्तमानवपुषोः स्रस्तस्रजि स्रस्तरे ।
8893@2    मन्दोन्मेषदृशेः किमन्यदभवत्सा काप्यवस्था तयोर् यस्यां
चन्दनचन्द्रचम्पकदलश्रेण्यादि वह्नीयते ॥ ८८९३॥

8894@1   कर्पूरायितसैकताय शिशिरक्षोदायमानातप-  व्यूहाय
व्यजनानिलायितमहाझञ्झामरुद्रंहसे ।
8894@2    अस्मै तन्वि निदाघवासरवयोमध्याभिसारक्रमो-  त्साहात्युत्सवसाहसाय
महते सौहार्दमीहामहे ॥ ८८९४॥

8895@1   कर्पूरीयन्ति भूमौ सरसि सरभसं कैरवीयन्ति गङ्गा-  कल्लोलीयन्ति
नाके दिशि दिशि परितः केतकीयन्ति किं च ।
8895@2    हंसीयन्त्यन्तरिक्षे कमलदलदृशां मौक्तिकीयन्ति कण्ठे
शुक्तीयन्यम्बुराशौ विशदविसरुचो रश्मयः शीतरश्मेः ॥ ८८९५॥

8896@1   कर्पूरेण स्थलविरचना कुङ्कुमेनालवालं  माध्वीकानि प्रतिदिनपयः
पञ्चबाणः कृषाणः ।
8896@2    तत्रोत्पन्ना यदि किल भवेत् काञ्चनी कापि वल्ली  सा चेदस्याः किमपि
लभते सुभ्रुवः सौकुमार्यम् ॥ ८८९६॥

8897@1   कर्पूरैः किमपूरि किं मलयजैरालेपि किं पारदैर् अक्षालि स्फटिकोपलैः
किमघटि द्यावापृथिव्योर्वपुः ।
8897@2    एतत् तर्कय कैरवक्लमहरे श‍ृङ्गारदीक्षागुरौ  दिक्कान्तामुकुरे
चकोरसुहृदि प्रौढे तुषारत्विषि ॥ ८८९७॥

8898@1   कर्पूरैरिव पारदैरिव सुधास्यन्दैरिवाप्लाविते  जाते हन्त दिवापि देव
ककुभां गर्भे भवत्कीर्तिभिः ।
8898@2    धृत्वाङ्गे कवचं निबध्य शरधिं कृत्वा पुरो माधवं  कामः
कैरवबान्धवोदयधिया धुन्वन् धनुर्धावति ॥ ८८९८॥

8899@1   कर्म खल्विह कर्तव्यं जातेनामित्रकर्शन ।
8899@2    अकर्माणो हि जीवन्ति स्थावरा नेतरे जनाः ॥ ८८९९॥

8900@1   कर्म चात्महितं कार्यं तीक्ष्णं वा यदि वा मृदु ।
8900@2    ग्रस्यतेऽकर्मशीलस्तु सदानर्थैरकिंचनः ॥ ८९००॥

8901@1   कर्म चैव हि सर्वेषां कारणानां प्रयोजकम् ।
8901@2    श्रेयःपापीयसां चात्र फलं भवति कर्मणाम् ॥ ८९०१॥

8902@1   कर्मजन्यशरीरेषु रोमाः शारीरमानसाः ।
8902@2    शरा इव पतन्तीह विमुक्ता दृढधन्विभिः ॥ ८९०२॥

8903@1   कर्मजाः प्रभवन्त्येव यथाकालमुपद्रवाः ।
8903@2    एतत्तु कष्टं यच्छत्रुः कर्ताहमिति मन्यते ॥ ८९०३॥

8903A@1   कर्म जीवं च संश्लिष्टं परिज्ञातात्मनिश्चयः ।
8903A@2    विभिन्नीकुरुते साधुः सामायिकशलाकया ॥

8904@1   कर्मज्ञानं च मोक्षाय कर्मण्यर्थोऽधिकारिता ।
8904@2    अतोऽर्थेनैव कैवल्यं न कैवल्येन लभ्यते ॥ ८९०४॥

8905@1   कर्मणः फलनिर्वृत्तिं स्वयमश्नाति कारकः ।
8905@2    प्रत्यक्षं दृश्यते लोके कृतस्याप्यकृतस्य च ॥ ८९०५॥

8906@1   कर्मणः संचयात् स्वर्गनरकौ मोक्षबन्धने ।
8906@2    कर्मणो ज्ञायते जन्तुर्बीजादिव नवाङ्कुरः ॥ ८९०६॥

8907@1   कर्मणः सुकृतस्याहुः सात्त्विकं निर्मलं फलम् ।
8907@2    रजसस्तु फलं दुःखम् अज्ञानं तमसः फलम् ॥ ८९०७॥

8908@1   सत्त्वात् संजायते ज्ञानं रजसो लोभ एव च ।
8908@2    प्रमादमोहौ तमसो भवतोऽज्ञानमेव च ॥ ८९०८॥

8909@1   कर्मणां तु प्रशस्तानाम् अनुष्ठानं सुखावहम् ।
8909@2    तेषामेवाननुष्ठानं पश्चात् तापकरं महत् ॥ ८९०९॥

8910@1   कर्मणाचरितं पूर्वं सद्भिराचरितं च यत् ।
8910@2    तदेवास्थाय मोदन्ते दान्ताः शमपरायणाः ॥ ८९१०॥

8911@1   कर्मणा जायते जन्तुः कर्मणैव विलीयते ।
8911@2    सुखं दुःखं भयं क्षेमं कर्मणैवाभिपद्यते ॥ ८९११॥

8912@1   अस्ति चेदीश्वरः कश्चित् फलरूप्यन्यकर्मणाम् ।
8912@2    कर्तारं भजते सोऽपि न ह्यकर्तुः प्रभुर्हि सः ॥ ८९१२॥

8913@1   कर्मणा तक्षकारेण मनुष्यो यत्तु पुत्रिका ।
8913@2    वासनारज्जुमाकृष्य सवंकर्मसु चोदितः ॥ ८९१३॥

8913A@1   कर्मणा बध्यते जन्तुर्विद्यया तु प्रमुच्यते ।
8913A@2    तस्मात् कर्म न कुर्वन्ति यतयः पारदर्शिनः ॥

8914@1   कर्मणा बाध्यते बुद्धिर्बुद्ध्या कर्म न बाध्यते ।
8914@2    सुबुद्धिरपि यद् रामो हैमं हरिणमन्वगात् ॥ ८९१४॥

8915@1   कर्मणा मनसा वाचा यत्नाद्धर्मं समाचरेत् ।
8915@2    अस्वर्ग्यं लोकविद्विष्टं धर्म्यमप्याचरेन् न तु ॥ ८९१५॥

8916@1   कर्मणा मनसा वाचा यदभीक्ष्णं निषेवते ।
8916@2    तदेवापहरत्येनं तस्मात् कल्याणमाचरेत् ॥ ८९१६॥

8916A@1   कर्मणा मनसा वाचा सर्वभूतेषु सर्वदा ।
8916A@2    अक्लेशजननं प्रोक्तं त्वहिंसा परमर्षिभिः ॥

8917@1   कर्मणामिष्टदुष्टानां जायते फलसंक्षयः ।
8917@2    चेतसोऽर्थकषायत्वाद् यत्र सा घ्वस्तिरुच्यते ॥ ८९१७॥

8917A@1   कर्मणा मोहनीयेन मोहितं सकलं जगत् ।
8917A@2    धन्या मोहं समुत्सार्य तपस्यन्ति महाधियः ॥

8918@1   कर्मणा येन तेनेह मृदुना दारुणेन वा ।
8918@2    उद्धरेद् दीनमात्मानं समर्थो धर्ममाचरेत् ॥ ८९१८॥

8919@1   कर्मणा रहितं ज्ञानं पङ्गुना सदृशं भवेत् ।
8919@2    न तेन प्राप्यते किंचित् न च किंचित् प्रसाध्यते ॥ ८९१९॥

8920@1   एवं ज्ञानेन हीनं यत् कर्मान्धेन समं स्मृतम् ।
8920@2    मार्गो वा मार्गलक्ष्यं वा नैव तस्य प्रतीयते ॥ ८९२०॥

8921@1   कर्मणा मनसा वाचा कर्तव्यं कर्म कुर्वतः ।
8921@2    तस्मादेवेष्टसंसिद्धिश्चतुरस्रा प्रजायते ॥ ८९२१॥

8922@1   कर्मणैव हि संसिद्धिम् आस्थिता जनकादयः ।
8922@2    लोकसंग्रहमेवापि सम्पश्यन् कर्तुमर्हसि ॥ ८९२२॥

8923@1   कर्मणोऽपि प्रधानत्वं किं कुर्वन्ति शुभा ग्रहाः ।
8923@2    वसिष्ठदत्तलग्नेऽपि जानकी दुःखभागिनी ॥ ८९२३॥

8924@1   कर्मणो यस्य यः कालः तत्कालव्यापिनी तिथिः ।
8924@2    तया कर्माणि कुर्वीत ह्रासवृद्धिं न कारयेत् ॥ ८९२४॥

8925@1   कर्मणो हि प्रधानेन बुद्धिना किं प्रयोजनम् ।
8925@2    पाषाणस्य कुतो बुद्धिस्ततो देवो भविष्यति ॥ ८९२५॥

8926@1   कर्मणो ह्यपि बोद्धव्यं बोद्धव्यं च विकर्मणः ।
8926@2    अकर्मणश्च बोद्धव्यं गहना कर्मणो गतिः ॥ ८९२६॥

8927@1   कर्मण्यकर्म यः पश्येद् अकर्मणि च कर्म यः ।
8927@2    स बुद्धिमान् मनुष्येषु स युक्तः कृत्स्नकर्मकृत् ॥ ८९२७॥

8928@1   कर्मण्यकर्मविधिरेष यदाचरन्ति  कर्माणि तत्तदनुबन्धजिहासयेति ।
8928@2    सत्यं तथाप्यभिनवो भविता न बन्धः  प्राचीनबन्धहरणे क इवाभ्युपायः
॥ ८९२८॥

8929@1   कर्मण्यकोविदाः स्तब्धा मूर्खाः पण्डितमानिनः ।
8929@2    वदन्ति चाटुकान् मूढा यया माध्व्या गिरोत्सुकाः ॥ ८९२९॥

8930@1   कर्मण्येवाधिकारस्ते मा फलेषु कदाचन ।
8930@2    मा कर्मफलहेतुर्भूर्मा ते सङ्गोऽस्त्वकर्मणि ॥ ८९३०॥

8931@1   कर्म त्यजेम यदि नूनमधः पतेम  यद्याचरेम न कदापि भवं तरेम ।
8931@2    कर्म त्यजेदिति चरेदिति च प्रवृत्ता  भावेन केन निगमा इति न प्रतीमः
॥ ८९३१॥

8932@1   कर्मदायादवल्लोकः कर्मसंबन्धलक्षणः ।
8932@2    कर्माणि चोदयन्तीह यथान्योन्यं तथा वयम् ॥ ८९३२॥

8933@1   कर्मब्रह्मविचारणां विजहतो भोगापवर्गप्रदां  घोषं कंचन
कण्ठशोषफलकं कुर्वन्त्यमी तार्किकाः ।
8933@2    प्रत्यक्षं न पुनाति नापहरते पापानि पीलुच्छटा  व्यप्तिर्नावति नैव
पात्यनुमितिर्नो पक्षता रक्षति ॥ ८९३३॥

8934@1   कर्मभिः स्वैरवाप्तस्य जन्मनः पितरौ यथा ।
8934@2    राज्ञं तथान्ये राज्यस्य प्रवृत्तावेव कारणम् ॥ ८९३४॥

8935@1   कर्मभूमिमिमां प्राप्य कर्तव्यं कर्म यच्छुभम् ।
8935@2    अग्निर्वायुश्च सोमश्च कर्मणां फलभागिनः ॥ ८९३५॥

8936@1   कर्मभूमिरियं ब्रह्मन् फलभूमिरसौ मता ।
8936@2    इह यत् क्रियते कर्म तत् परत्रोपभुज्यते ॥ ८९३६॥

8937@1   कर्म लोकविरुद्धं तु कुर्वाणं क्षणदाचर ।
8937@2    तीक्ष्णं सर्वजनो हन्ति सर्पं दुष्टमिवागतम् ॥ ८९३७॥

8938@1   कर्म सर्वोत्तमं किं मे करणीयं भवेदिति ।
8938@2    मानवः प्रभवेद् वेत्तुं लब्ध्वा स्थैर्यं शमं तथा ॥ ८९३८॥

8939@1   कर्माणि जन्मान्तरसंचितानि  महान्ति विज्ञानमहाहुताशे ।
8939@2    सर्वाणि दग्धानि भवन्ति सद्यो  महानलस्यास्ति किमार्द्रभावः ॥ ८९३९॥

8940@1   कर्माणि बध्नन्ति शुभाशुभानि  कर्तात्रमौपाधिकमेव जीवम् ।
8940@2    परं न तत्साक्षिणमस्तदोषम्  आभीरमद्यात् किमजे शयाने ॥ ८९४०॥

8941@1   कर्माणि यानि लोके  दुःखनिमित्तानि लज्जनीयानि ।
8941@2    सर्वाणि तानि कुरुते  जठरनरेन्द्रस्य वशमितो जन्तुः ॥ ८९४१॥

8941A@1   कर्माणि सर्वाणि च मोहनीये  दुःखानि सर्वाणि दरिद्रतायाम् ।
8941A@2    पापानि सर्वाणि च चौर्यभावे  दोषा अशेषा अनृते भवन्ति ॥

8942@1   कर्माण्यारभमाणानां दुःखहत्यै सुखाय च ।
8942@2    पश्येत् पाकविपर्यासं मिथुनीचारिणां नृणाम् ॥ ८९४२॥

8943@1   कर्मानिष्टं विधत्ते भवति परवशो लज्जते नो जनानां  धर्माधर्मौ
न वेत्ति त्यजति गुरुकुलं सेवते नीचलोकम् ।
8943@2    भूत्वा प्राज्ञः कुलीनः प्रथितपृथुगुणो माननीयो बुधोऽपि  ग्रस्तो
येनात्र देही नुद मदनरिपुं जीव तं बुःखदक्षम् ॥ ८९४३॥

8943A@1   कर्मानुभावदुःखित  एवं मोहान्धकारगहनवति ।
8943A@2    अन्ध इव दुर्गमार्गे  भ्रमति हि संसारकान्तारे ॥

8944@1   कर्मानुमेयाः सर्वत्र परोक्षगुणवृत्तयः ।
8944@2    तस्मात् परोक्षवृत्तीनां फलैः कर्म विभावयेत् ॥ ८९४४॥

8945@1   कर्मान्यजन्मनि कृतं सदसच्च दैवं  तत् केवलं भवति जन्मनि
सत्कुलाद्ये ।
8945@2    बाल्यात् परं विनयसौष्ठवपात्रतापि  पुंदैवजा कृषिवदित्यत उद्यमेत
॥ ८९४५॥

8946@1   कर्मापराधात् सत्त्वानां विनाशे समुपस्थिते ।
8946@2    अनयो नयरूपेण बुद्धिमाक्रम्य तिष्ठति ॥ ८९४६॥

8947@1   कर्मायत्तं फलं पुंसां बुद्धिः कर्मानुसारिणी ।
8947@2    तथापि सुधिया भाव्यं सुविचार्यैव कुर्वता ॥ ८९४७॥

8948@1   कर्मारण्यं दहति शिखिवन्मातृवत्पाति दुःखात्  सम्यग्रीतिं वदति
गुरुवत् स्वामिवद् यद् बिभर्ति ।
8948@2    तत्त्वातत्त्वप्रकटनपटुः स्पष्टमाप्नोति पूतं  तत् संज्ञानं
विगलितमलं ज्ञानदानेन मर्त्यः ॥ ८९४८॥

8949@1   कर्मेन्द्रियाणि संयम्य य आस्ते मनसा स्मरन् ।
8949@2    इन्द्रियार्थान् र्विमूढात्मा मिथ्याचारः स उच्यते ॥ ८९४९॥

8950@1   यस्त्विन्द्रियाणि मनसा नियम्यारभतेऽर्जुन ।
8950@2    कर्मेन्द्रियैः कर्मयोगम् असक्तः स विशिष्यते ॥ ८९५०॥

8950A@1   कर्मेन्धनं यदज्ञानात् संचितं जन्मकानने ।
8950A@2    उपवासशिखी सर्वं तद्भस्मीकुरुते क्षणात् ॥

8950B@1   कर्मेन्धनं समाश्रित्य दृढा सद्भावनाहुतिः ।
8950B@2    धर्मध्यानाग्निना कार्या दीक्षितेनाग्निकारिका ॥

8951@1   कर्मैव कारणं चात्र सुगतिं दुर्गतिं प्रति ।
8951@2    कर्मैव प्राक्तनमपि क्षणं किं कोऽस्ति चाक्रियः ॥ ८९५१॥

8952@1   कर्मोक्तिनर्मनिर्माणैः प्रातः प्रातः प्रधावताम् ।
8952@2    धनं धनं प्रलपतां निधनं विस्मृतं नृणाम् ॥ ८९५२॥

8952A@1   कर्मोदयाद् भवगतिर् भवगतिमूला शरीरनिर्वृत्तिः ।
8952A@2    देहादिन्द्रियविषया  विषयनिमित्ते च सुखदुःखे ॥

8953@1   कार्यस्य निःसंशयमात्महेतोः  सरूपतां हेतुभिरभ्युपेत्य ।
8953@2    दुःखस्य कार्यं सुखमामनन्तः  स्वेनैव वाक्येन हता वराकाः ॥ ८९५३॥

8954@1   कर्षणान्वेषणे यातुः क्षुतं जलदवृष्टये ।
8954@2    हेमादिभूषणे नव्ये विधृते भूषणाप्तये ॥ ८९५४॥

8955@1   कर्षति वपति लुनीते  दीव्यति सीव्यति पुनाति वयते च ।
8955@2    विदधाति किं न कृत्यं  जठरानलशान्तये तनुमान् ॥ ८९५५॥

8956@1   कर्षद्भिः सिचयाञ्चलानतिरसात् कुर्वद्भिरालिङ्गनं  गृह्णानैः
कचमालिखद्भिरधरं विद्रावयद्भिः कुचौ ।
8956@2    प्रत्यक्षेऽपि कलिङ्गमण्डलपतेरन्तःपुराणामहो  धिक्कष्टं
विटपैर्विटैरिव वने किं नाम नाचेष्टितम् ॥ ८९५६॥

8957@1   कलं कमुक्तं तनुमध्यनामिका  स्तनद्वयी च त्वदृते न हन्त्यतः ।
8957@2    न याति भूतं गणने भवन्मुखे  कलङ्कमुक्तं तनुमध्यनामिका ॥ ८९५७॥

8958@1   कलकण्ठ गणास्वाद्ये कामस्यास्त्रे निजाङ्कुरे ।
8958@2    निम्बवृत्तिभिरुद्गदीर्णे न चूतः परितप्यते ॥ ८९५८॥

8959@1   कलकलमपरा मुधा विधाय  क्षितितिलकान् नयनान्तमाससाद ।
8959@2    अवतरति मृगीदृशां तृतीयं  मनसिजचक्षुरुपायदर्शनेषु ॥ ८९५९॥

8960@1   कलकोकिलनादविवादबलद्-  भ्रमरावलिलोलरसालद्रुम- ।
8960@2    क्रममालतिकादिकदम्बलसत्-  कुसुमागममोदमनोजशरैः ॥ ८९६०॥

8961@1   परिपीडितया विधुसान्द्रकला-  कमलाकरचम्पकसंगदधत्- ।
8961@2    पवनैरनुचिन्तितया प्रिय सा  सखि सम्प्रति किं क्रियतेऽबलया ॥ ८९६१॥

8962@1   कलक्वणितगर्भेण कण्ठेनाघूर्णितेक्षणः ।
8962@2    पारावतः परिभ्रम्य रिरंसुश्चुम्बति प्रियाम् ॥ ८९६२॥

8963@1   कलक्वाणे वीणे विरम रणितात् कोकिल सखे  सखेदो माभूस्त्वं द्रुहिणविहितस्ते
परिभवः ।
8963@2    सुधे मुञ्च स्पर्धामधरमधुसंसर्गसरसाः  स्फुटन्त्येता वाचः किमपि
कमनीया मृगदृशः ॥ ८९६३॥

8964@1   कलङ्कदाशो गगनाम्बुराशौ  प्रसार्य चन्द्रातपतन्तुजालम् ।
8964@2    लग्नोडुमीनांल्लघु संजिघृक्षुश्  चन्द्रप्लवस्थश्चरमाव्धिमेति
॥ ८९६४॥

8965@1   कलङ्कयन्ति सन्मार्गजुषः परिभवन्त्यलम् ।
8965@2    वात्या इवातिचपलाः स्त्रियो भूरिरजोवृताः ॥ ८९६५॥

8966@1   तत् तासु न प्रसक्तव्यं धीरसत्त्वैः सुबुद्धिभिः ।
8966@2    शीलमभ्यसनीयं तु वीतरागपदाप्तये ॥ ८९६६॥

8967@1   कलङ्कहीनः क्षयदोषशून्यः  सदा निवृत्तस्तमसो भयाच्च ।
8967@2    बताभविष्यद् द्विजनायकोऽपि  तदापि मन्ये न तवाननाभम् ॥ ८९६७॥

8968@1   कलङ्किनः प्रिये दोषाकरस्य च जडस्य च ।
8968@2    न जातु शक्तिरिन्दोस्ते मुखेन प्रतिगर्जितुम् ॥ ८९६८॥

8969@1   कलङ्किनि जले क्वापि सौरं प्रतिफलन् महः ।
8969@2    तमोऽपहत्वं तनुते समृद्धिं च दिने दिने ॥ ८९६९॥

8970@1   कलङ्की निःशङ्कं परितपतु शीतद्युतिरसौ  भुजङ्गव्यासङ्गीवमतु
गरलं चन्दनरसः ।
8970@2    स्वयं दग्धो दाहं वितरतु मनोभूरपि भृशं  जगत्प्राण
प्राणानपहरसि किं ते समुचितम् ॥ ८९७०॥

8970A@1   कलङ्केन यथा चन्द्रः क्षारेण लवणाम्बुधिः ।
8970A@2    कलहेन तथा भाति ज्ञानवानापि मानवः ॥

8971@1   कलत्रं पृष्ठतः कृत्वा रमते यः परस्त्रियः ।
8971@2    अधर्मश्चापदस्तस्य सद्यः फलति नित्यशः ॥ ८९७१॥

8972@1   कलत्रचिन्ताकुचितस्य पुंसः  श्रुतं च शीलं च गुणाश्च सर्वे ।
8972@2    अपक्वकुम्भे निहिता इवापः  प्रयान्ति देहेन समं विनाशम् ॥ ८९७२॥

8973@1   कलत्रनिन्दागुरुणा किलैवम्  अभ्याहतं कीर्तिविपर्ययेण ।
8973@2    अयोघनेनाय इवाभितप्तं  वैदेहिबन्धोर्हृदयं विदद्रे ॥ ८९७३॥

8974@1   कलत्रपुत्रादिनिमित्ततः क्दचिद्  विनिन्द्यरूपे विहितेऽपि कर्मणि ।
8974@2    इदं कृतं कर्म विनिन्दितं सतां  मयेति भव्यश्चकितो विनिन्दति
॥ ८९७४॥

8975@1   कलत्रभारेण विलोलनीविना  गलद्दुकूलस्तनशालिनोरसा ।
8975@2    वलिव्यपायस्फुटरोमराजिना  निरायतत्त्वादुदरेण ताम्यता ॥ ८९७५॥

8976@1   विलम्बमानाकुलकेशपाशया  कयाचिदाविष्कृतबाहुमूलया ।
8976@2    तरुप्रसूनान्यपदिश्य सादरं  मनोधिनाथस्य मनः समाददे ॥ ८९७६॥

8977@1   कलत्रमात्मा सुहृदो धनानि  वृथा भवन्तीह निमेषमात्रात् ।
8977@2    मुहुर्मुहुश्चाकुलितानि तानि  तस्मान् न विद्वानतिविग्रही स्यात् ॥ ८९७७॥

8977A@1   कलत्रहरणल्केशात् खिन्नानामात्मनस्तनौ ।
8977A@2    धर्तुमुत्सुकता नष्टेः सुदृशां सुधियामिव ॥

8978@1   कलभ तवान्तिकमागतम्  अलिमेतं मा कदाप्यवज्ञासीः ।
8978@2    अपि दानसुन्दराणां  द्विपधुर्याणामयं शिरोधार्यः ॥ ८९७८॥

8979@1   कलमाक्रान्तविश्वस्य मषीकृष्णस्य भोगिनः ।
8979@2    आसन्नबन्धनस्यान्ते दिविरस्य धनेन किम् ॥ ८९७९॥

8980@1   कलमं फलभारातिगुरुमूर्धतया शनैः ।
8980@2    विनामान्तिकोद्भूतं समाघ्रातुमिवोत्पलम् ॥ ८९८०॥

8980A@1   कलमधुररक्तकण्ठी  शयने मदिरालसा समदना च ।
8980A@2    वक्त्रापरवक्त्राभ्याम्  उपतिष्ठतु वारमुख्या त्वाम् ॥

8981@1   कलमाः पाकविनम्रा  मूलतलाघ्रातसुरभिकल्हाराः ।
8981@2    पवनाकम्पितशिरसः  प्रायः कुर्वन्ति परिमलश्लाघाम् ॥ ८९८१॥

8982@1   कलमान्तनिर्गतमषी-  बिन्दुव्याजेन साञ्जनाश्रुकणा ।
8982@2    कायस्थलुण्ठ्यमाना  रोदिति खिन्नेव राजश्रीः ॥ ८९८२॥

8983@1   कलय कमलमस्मिर्न्नित्युदीर्य स्थितानां  प्रतिफलितमुखेषु
न्यस्तहस्तारविन्दाः ।
8983@2    स्फटिकविपिनमध्ये माणिकप्रेयसीनां  निभृतहसितपात्रं यत्र याता
युवानः ॥ ८९८३॥

8984@1   कलयति कमलोपमानमक्ष्णोः  प्रथयति वाचि सुधारसस्य साम्यम् ।
8984@2    सखि कथय किमाचरामि कान्ते  समजनि तत्र सहिष्णुतैव दोषः ॥ ८९८४॥

8985@1   कलयति किं न सदा फलतां बहुफलतां च स वृक्षः ।
8985@2    यस्य परोपकृतौ कश्चिन् न सपक्षोऽपि विपक्षः ॥ ८९८५॥

8986@1   कलयति कुवलयमाला-  ललितं कुटिलः कटाक्षविक्षेपः ।
8986@2    अधरः किसलयलीला-  माननमस्याः कलानिधिविलासम् ॥ ८९८६॥

8987@1   कलयति मम चेतस्तल्पमङ्गारकल्पं  ज्वलयति मम गात्रं चन्दनं
चन्द्रकश्च ।
8987@2    तिरयति मम नेत्रे मोहजन्मान्धकारो  विकृतबहुविकारं मन्मथो मां
दुनोति ॥ ८९८७॥

8988@1   कलयतु हंसविलासगतिं  स बकः सरसि वराकः ।
8988@2    नीरक्षीरविवेकविधौ  तस्य कुतः परिपाकः ॥ ८९८८॥

8989@1   कलय वलयं धम्मिल्लेऽस्मिन्निवेशय मल्लिकां  रचय सिचयं
मुक्ताहारं विभूषय सत्वरम् ।
8989@2    मृगमदमषीपत्रालेपं कुरुष्व कपोलयोः  सहचरि समायातः प्रातः
स ते हृदयप्रियः ॥ ८९८९॥

8990@1   कलयसि वयस्य कस्मात्  त्वं रुचिरं भारतीशास्त्रम् ।
8990@2    अत्रोऽक्तिप्रत्युक्तौ  कलय मिथो भूरिशस्त्रपातरणम् ॥ ८९९०॥

8991@1   कलया तुषारकिरणस्य पुरः  परिमन्दभिन्नतिमिरौघजटम् ।
8991@2    क्षणमभ्यपद्यत जनैर्न मृषा  गगनं गणाधिपतिमूर्तिरिति ॥ ८९९१॥

8992@1   कलयात्र प्रकाश्यं चेत् किंचिद्वा दिव्यजीवने ।
8992@2    तस्यामपि प्रकाशा स्याद् विशाला शान्तिरुज्ज्वला ॥ ८९९२॥

8992A@1   कलये किसलयमधरं  शङ्के पङ्केरुहं करद्वन्द्वम् ।
8992A@2    मन्ये मनसिजवेत्रं  गात्रं नेत्रैकमोहनं तन्व्याः ॥

8992B@1   कलरवकण्ठकरम्बित-  कलरवकलकण्ठकूजिते सुरते ।
8992B@2    तव मनुमीलितलोचन-  माननमवलोकितुं प्रिये कलये ॥

8993@1   कलशे निजहेतुदण्डजः  किमु चक्रभ्रमकारितागुणः ।
8993@2    स तदुच्चकुचौ भवन् प्रभा-  झरचक्रभ्रममातनोति यत् ॥ ८९९३॥

8994@1   कलहः कदापि मास्त्विति  कलितशरीरैक्ययोः शिवयोः ।
8994@2    अहमस्म्यहमस्मीति  प्राप्तः कलहो मम त्राणे ॥ ८९९४॥

8995@1   कलहकलभविन्ध्यः कोपगृध्रश्मशानं  व्यसनभुजगरन्ध्रं
द्वेषदस्युप्रदोषः ।
8995@2    सुकृतवनदवाग्निर्मार्दवाम्भोदवायुर् नयनलिनतुषारोऽत्यर्थमर्थानुरागः
॥ ८९९५॥

8996@1   कलहकलया यत् संवृत्यै त्रपावनतानना  पिहितपुलकोद्भेदं
सुभ्रूश्चकर्ष न कञ्चुकम् ।
8996@2    दयितमभितस्तामुत्कण्ठां विवव्रुरनन्तरं  झटिति तटिति त्रुट्यन्तोऽन्तः
स्तनांशुकसन्धयः ॥ ८९९६॥

8997@1   कलहप्रियातिदीर्घा  खर्वा वा श्यामपीतहरिता वा ।
8997@2    लम्बोष्ठी लघुनासा  लघुशिथिलस्तनविभागा च ॥ ८९९७॥

8998@1   कलहमातनुते मदिरावशस् तमिह येन निरस्यति जीवितम् ।
8998@2    वृषमपास्यति संचिनुते मलं  धनमपैति जनैः परिभूयते ॥ ८९९८॥

8999@1   कलहान्तरिताप्रलपनम्  अतः परं नायकस्य शिक्षा च ।
8999@2    संभोगाविष्करणं  कुलटा संकीर्णमिति च श‍ृङ्गारः ॥ ८९९९॥

9000@1   कलहान्तानि हर्म्याणि कुवाक्यान्तं च सौहृदम् ।
9000@2    कुराजान्तानि राष्ट्राणि कुकर्मान्तं यशो नृणाम् ॥ ९०००॥

9001@1   कलहायन्ते मूढाः  कः प्रतिभूः श्वः प्रभात इति ।
9001@2    तस्यामेव रजन्यां  कः प्रतिभूः स्वस्य सत्तायाम् ॥ ९००१॥

9002@1   कलां तामैन्दवीं वन्दे यया यादष्पतिः पिता ।
9002@2    आरुह्य हरमूर्धानं कृतस्त्रैलोक्यमूर्धनि ॥ ९००२॥

9003@1   कलाः सर्वे हरेरेव सप्रजापतय्स्तथा ।
9003@2    एते त्वंशकलाः पुंसः कृष्णस्तु भगवान् स्वयम् ॥ ९००३॥

9003A@1   कलाकलापसम्पन्ना उपकर्तुः परञ्मुखाः ।
9003A@2    न भवन्ति महात्मानः सरसः शिखिनो यथा ॥

9004@1   कलाकाष्ठामुहूर्तानां कालस्य व्रजतां जवात् ।
9004@2    न लक्ष्यते विभागेन दीपस्येवार्चिषां गतिः ॥ ९००४॥

9005@1   कलात्तमायालवकान्तमूर्तिः  कलक्वणद्वेणुनिनादरम्यः ।
9005@2    श्रितो हृदि व्याकुलयंस्त्रिलोकीं  श्रियेऽस्तु गोपीजनवल्लभो वः ॥ ९००५॥

9006@1   कलाधारो वक्रः स्फुरदधररागो नवतनुर् गलन्मानावेशास्तरुणरमणीर्नागर
इव ।
9006@2    घनश्रोणीबिम्बे नयनमुकुले चाधरदले  कपोले ग्रीवायां
कुचकलशयोश्चुम्बति शशी ॥ ९००६॥

9007@1   कलाधिनाथाधिगमाद् द्वितीये  किमद्वितीयेति तनोषि गर्वम् ।
9007@2    अयि त्वमस्मद्वचसि प्रतीया  अयं तृतीयामुपगन्तुकामः ॥ ९००७॥

9008@1   कलाधिनाथानयनाय सायं  कुमुद्वतीप्रेषित एव भृङ्गः ।
9008@2    किमिन्दुनालिङ्ग्य सरागमङ्के  कृतः कलङ्कभ्रममातनोति ॥ ९००८॥

9009@1   कलानां ग्रहणादेव सौभाग्यमुपजायते ।
9009@2    देशकालौ त्वपेक्ष्यासां प्रयोगः संभवेन्न वा ॥ ९००९॥

9010@1   कलानाथः कामं भजति बहुदोषाङ्किततनुं  कुमुद्वत्यास्तस्मिन्नपि भवति
किं नाम न रुचिः ।
9010@2    न पद्मिन्या मोदः किमुदयत्युष्णमहसि  प्रिये प्रायो दोषान् न गणयति
चित्तं मृगदृशः ॥ ९०१०॥

9010A@1   कलानिधिकरस्पर्शात् प्रसन्नोल्लासितारका ।
9010A@2    बिम्रणाम्बरमानीलं कामिनी यामिनीयते ॥

9011@1   कलानिधिरयं रवेः समुपलभ्य रूपं स्वयं  दिनान्तसमयेऽस्पृशत्
सपदि पद्मिनीं रागवान् ।
9011@2    धवान्यकरसंगमान्मुकुलितेति पूर्वाकृतिं  समीक्ष्य जहसुः प्रिया
ध्रुवमभूदतः पाण्डुरः ॥ ९०११॥

9012@1   कलापिनां चारुतयोपयान्ति  वृन्दानि लापोढघनागमानाम् ।
9012@2    वृन्दानिलापोढघनागमानां  कलापिनां चारुतयोऽपयान्ति ॥ ९०१२॥

9013@1   कलाभिरुच्छ्रिता वेश्या रूपशीलगुणान्विता ।
9013@2    लभते गणिकाशब्दं स्थानं च जनसंसदि ॥ ९०१३॥

9014@1   कलामिन्दुः करं दाता धारां धाराधरो यदि ।
9014@2    संकोचयिष्यते तर्हि जीविष्यति कथं जगत् ॥ ९०१४॥

9015@1   कलारत्नं गीतं गगनतलरत्नं दिनमणिः  सभारत्नं विद्वान्
श्रवणपुटरत्नं हरिकथा ।
9015@2    निशारत्नं चन्द्रः शयनतलरत्नं शशिमुखी  महीरत्नं श्रीमाञ्जयति
रघुनाथो नृपवरः ॥ ९०१५॥

9016@1   कलावतः सैव कला ययाधःक्रियते भवः ।
9016@2    बह्वीभिश्च कलाभिः किं याभिरङ्कः प्रदर्श्यते ॥ ९०१६॥

9017@1   कलावति क्षततमसि प्रभावति  स्फुटोदये जननयनाभिनन्दिनि ।
9017@2    ददुर्दूशं शशिनि रुषाभिसारिकाः  क्वचिद् भवत्यतिसुभगोऽपि दुर्भगः
॥ ९०१७॥

9018@1   कलावति चलां दृष्टिं न कुर्यास्त्वं मुहुर्मुहुः ।
9018@2    लग्नोऽपि न तथा बाणो बाधते चालितो यथा ॥ ९०१८॥

9019@1   कलासीमा काव्यं सकलगुणसीमा वितरणं  भये सीमा मृत्युः सकलसुखसीमा
सुवदना ।
9019@2    तपःसीमा मुक्तिः सकलकृतिसीमाश्रितभृतिः  प्रिये सीमाह्लादः
श्रवणसुखसीमा हरिकथा ॥ ९०१९॥

9020@1   कला सेवाथ धर्मार्थौ तृष्णादारिद्र्यपद्धती ।
9020@2    सन्तोषक्षान्तिकरुणा वैराग्यं तदनु स्तुतिः ॥ ९०२०॥

9021@1   कलास्तास्ताः सम्यग्वहसि यदसि त्वं द्विजपतिर् द्युतिस्तादृग्नूत्ना जनिरपि
च रत्नाकरकुले ।
9021@2    बहु ब्रूमः किं वा पुरहरशिरोमण्डनमसि  त्वदीयं तत् सर्वं शशधर
कलङ्काद् विफलितम् ॥ ९०२१॥

9022@1   कलिकलुषसङ्कटाकुल-  कुटुम्बसंवलनखेदविकलस्य
9022@2    प्रतिनिधिरिव प्रवासः  संसारविरागसुखसमुद्रस्य ॥ ९०२२॥

9023@1   कलिकलुषे मनसि स्वे  कथमिव जगदार्जवं लभते ।
9023@2    चक्षुर्दोषे जाग्रति  चन्द्रद्वित्वं कुतो यातु ॥ ९०२३॥

9024@1   कलिकालमियं यावद् अगस्त्यस्य मुनरेपि ।
9024@2    मानसं खण्डयत्यत्र शशिखण्डानुकारिणी ॥ ९०२४॥

9025@1   कलितगरिमा श्रोणिर्मध्यं विवृद्धवलित्रयं  हृदयमुदयल्लज्जं
मज्जच्चिरन्तनचापलम् ।
9025@2    मुकुलितकुचं वक्षश्चक्षुर्मनाग्धृतवक्रिम  क्रमपरिगलद्बाल्यं
तस्या वपुस्तनुते श्रियम् ॥ ९०२५॥

9026@1   कलितमम्बरमाकलयन् करैर् मृदितपङ्कजकोशपयोधरः ।
9026@2    विकसदुत्पलनेत्रविलोकितः  सखि निशां सरसीकुरुते विधुः ॥ ९०२६॥

9027@1   कलितो रुचिरं न कर्म चेत्  क्रियतेऽनङ्गकृतेः कुतः फलम् ।
9027@2    स्मरतो हृदि पुण्डरीकदृग्  भजतेऽसौ सफलस्ततः श्रमः ॥ ९०२७॥

9028@1   कलिन्दगिरिनन्दिनीतटवनान्तरं भासयन्  सदा पथि गतागतश्रमभरं
हरन् प्राणिनाम् ।
9028@2    लतावलिशतावृतो मधुरया रुचा संभृतो  ममाशु हरतु श्रमानतितमां
तमालद्रुमः ॥ ९०२८॥

9028A@1   कलिन्दजानीरभरेऽर्धमग्ना  बकाः प्रकामं कृतभूरिशब्दाः ।
9028A@2    ध्वान्तेन वैराद् विनिगीर्यंमाणाः  क्रोशन्ति मन्ये शशिनः किशोराः ॥

9029@1   कलिभूपे समायाते धर्मोऽधर्मायते भुवि ।
9029@2    अधर्मः सर्वंतः पुंसां हन्त धर्मवदर्थ्यते ॥ ९०२९॥

9030@1   कलिमायान्तमुत्प्रेक्ष्य विलीयन्ते सुरा अपि ।
9030@2    तदाश्रितस्य धर्मादेः का कथा जीवने पुनः ॥ ९०३०॥

9031@1   कलिलं चैकरात्रेण पञ्चरात्रेण बुद्बुदम् ।
9031@2    पक्षैकेनाण्डकः सोऽथ मासपूर्णे शिरो कुरु ॥ ९०३१॥

9032@1   कलिसाम्राज्यमासाद्य न भेतव्यं भवान्तरात् ।
9032@2    धर्मानुष्ठानमूढावां भीतिरेकावशिष्यते ॥ ९०३२॥

9033@1   कलुषं कटुकं लवणं विरसं  सलिलं यदि वाशुभगन्धि भवेत् ।
9033@2    तदनेन भवत्यमलं सुरसं  ससुगन्धि गुणैरपरैश्च युतम् ॥ ९०३३॥

9034@1   कलुषं च तवाहितेष्वकस्मात्  सितपङ्केरुहसोदरश्रि चक्षुः ।
9034@2    पतितं च महीपतीन्द्र तेषां  वपुषि प्रस्फुटमापदां कटाक्षैः
॥ ९०३४॥

9035@1   कलुषं मधुरं चाम्भः सर्वं सर्वत्र सांप्रतम् ।
9035@2    अनार्जवजनस्येव कृतकव्याहृतं वचः ॥ ९०३५॥

9036@1   कलेरन्ते भविष्यन्ति नररूपेण राक्षसाः ।
9036@2    मनुष्यान् भक्षयिष्यन्ति वित्ततो न शरीरतः ॥ ९०३६॥

9037@1   कलेर्दोषनिधे राजन्न् अस्ति ह्येको महान् गुणः ।
9037@2    कीर्तिनादेव कृष्णस्य मुक्तबन्धः परं व्रजेत् ॥ ९०३७॥

9037A@1   कलौ कराले न सुखं लभेत  पक्षद्वयादेव विरोधकाले ।
9037A@2    मध्यस्थता प्रत्युत निन्द्यतेऽपि  समन्ततो हा स कले प्रभावः ॥

9038@1   कलौ कले खले मित्रे पुत्रे दुर्व्यसनान्विते ।
9038@2    तस्करेषु प्रवृद्धेषु लुब्धे राज्ञि धनेन किम् ॥ ९०३८॥

9039@1   कलौ गङ्गा काश्यां त्रिपुरहरपुर्यां भगवती  प्रशस्ता देवानामपि
भवति सेव्यानुदिवसम् ।
9039@2    इति व्यासो ब्रूते मुनिजनधुरीणो हरिकथा-  सुधापानस्वस्थो
गलितभवबन्धोऽतुलमतिः ॥ ९०३९॥

9040@1   कलौ जगपत्पतिं विष्णुं सर्वस्रष्टारमीश्वरम् ।
9040@2    नार्चयिष्यन्ति मैत्रेय पाखण्डोपहता जनाः ॥ ९०४०॥

9041@1   कलौ दशसहस्रेषु हरिस्त्यजति मेदिनीम् ।
9041@2    तदर्धं जाह्लवीतोयं तदर्धं ग्रामदेवताः ॥ ९०४१॥

9041A@1   कलौ युगे कल्मषमानसानाम्  अन्यत्र धर्मे खलु नाधिकारः ।
9041A@2    रामेति वर्णद्वयमादरेण  सदा जपन्मुक्तिमुपेति जन्तुः ॥

9042@1   कल्की कल्कं हरतु जगतः स्फूर्जदूजैस्वितेजा
वेदोच्छेदस्फुरितदुरितध्वंसने धूमकेतुः ।
9042@2    येनोत्क्षिप्य क्षणमसिलतां धूमवत् कल्मषेच्छान्  म्लेच्छान् हत्वा
दलितकलिनाकारि सत्यावतारः ॥ ९०४२॥

9043@1   कल्पक्षोणिरुहोऽयमित्यनुदिनं भूमीसुरैर्भाव्यसे  कामोऽसाविति
कामिनीभिरभितश्चित्ते चिरं चिन्त्यसे ।
9043@2    श्रीनारायण एव केवलमिति प्रेम्णा श्रिया ध्यायसे  त्वं कालोऽयमिति
प्रतिक्षितिधरैरेकोऽप्यनेकात्मभृत् ॥ ९०४३॥

9044@1   कल्पतरुकामदोग्ध्री-  चिन्तामणिधनदशङ्खानाम् ।
9044@2    रचितो रजोभरपयस् तेजःश्चासान्तराम्बरैरेषः ॥ ९०४४॥

9045@1   कल्पद्रुमः कल्पितमेव सूते  सा कामधुक् कामितमेव दोग्धि ।
9045@2    चिन्तामणिश्चिन्तितमेव दत्ते  सतां हि सङ्गः सकलं प्रसूते ॥ ९०४५॥

9046@1   कल्पद्रुमान् विगतवाञ्छजने सुमेरौ  रत्नान्यगाधसलिले सरितामधीशे ।
9046@2    धात्रा श्रियं निदधता प्रखलेषु नित्यम्  अत्युज्ज्वलः खलु घटे निहितः
प्रदीपः ॥ ९०४६॥

9047@1   कल्पद्रुमाश्च सन्तश्च नार्हन्ति समशीर्षिकाम् ।
9047@2    अर्थिनां प्रार्थिताः पूर्वे फलन्त्यन्ये स्वयं यतः ॥ ९०४७॥

9048@1   कल्पद्रुमैः किं कनकाचलस्थैः  परोपकारप्रतिलम्भदुःस्थैः ।
9048@2    वरं करीरो मरुमार्गवर्ती  यः पान्थसार्थं कुरुते कृतार्थम् ॥ ९०४८॥

9049@1   कल्पद्रुमो न जानाति न ददाति बृहस्पतिः ।
9049@2    अयं तु जगतीजानिर्जानाति च ददाति च ॥ ९०४९॥

9050@1   कल्पद्रुमोऽपि काले न भवेद् यदि फलप्रदः ।
9050@2    को विशेषस्तदा तस्य वन्यैरन्यमहीरुहैः ॥ ९०५०॥

9050A@1   कल्पद्रोरपि कल्पद्रुर्महतोऽपि मणेर्मणिः ।
9050A@2    देवानामपि पूज्योऽसि कियत् ते मम पूरणम् ॥

9051@1   कल्पयति येन वृत्तिं  सदसि च सद्भिः प्रशस्यते येन ।
9051@2    स गुणस्तेन गुणवता  विवर्धनीयश्च रक्ष्यश्च ॥ ९०५१॥

9051A@1   कल्पयेदेकशः पक्ष रोमश्मश्रुकचान्नखान् ।
9051A@2    न चात्मदशनाग्रेण स्वपाणिभ्यां च नोत्तमः ॥

9052@1   कल्पवृक्षशिखरेषु सम्प्रति  प्रस्फुरद्भिरविकल्पसुन्दरि ।
9052@2    हारयष्टिगणनामिवांशुभिः  कर्तुमुद्यतकुतूहलः शशी ॥ ९०५२॥

9053@1   कल्पस्थायि न जीवितम्  ऐश्वर्यं नाप्यते च यदभिमतम् ।
9053@2    लोकस्तथाप्यकार्यं  कुरुते कार्यं किमुद्दिश्य ॥ ९०५३॥

9054@1   कल्पान्तक्रूरकेलिः क्रतुकदनकरः कुन्दकर्पूरकान्तिः  क्रीडन् कैलासकूटे
कलितकुमुदिनीकामुकः कान्तकायः ।
9054@2    कङ्कालक्रीडनोत्कः कलितकलकलः कालकालीकलत्रः  कालिन्दीकालकण्ठः
कलयतु कुशलं कोऽपि कापालिको नः ॥ ९०५४॥

9055@1   कल्पान्तपवना वान्तु यान्तु चैकत्वमर्णवाः ।
9055@2    तपन्तु द्वादशादित्या नास्ति निर्मनसः क्षतिः ॥ ९०५५॥

9056@1   कल्पान्तवाससंक्षोभलङ्घिताशेशभूभ् ऋतः
9056@2    स्थैर्यप्रसादमर्यादास्ता एव हि महोदधेः ॥ ९०५६॥

9057@1   कल्पान्ते क्रोधनस्य त्रिपुरविजयिनः क्रीडया संचरिष्णोः  कृत्वापि
प्राणिजातैर्निजमुखकुहरातिथ्यमप्राप्ततृप्तेः ।
9057@2    दिग्भित्तीः प्रेक्ष्य शून्याः प्रलयजलनिधिप्रेक्षितात्मीयमूर्ति-
ग्रासव्यासक्तमोघश्रमजनितरुषः पान्तु वो गर्जितानि ॥ ९०५७॥

9058@1   कल्पान्ते शमितत्रिविक्रममहाकङ्कालबद्धस्फुरच्-
छेषस्यूतनृसिंहपाणिनखरप्रोतादिकोलामिषः ।
9058@2    विश्वैकार्णवताविशेषमुदितौ तौ मत्स्यकूर्मावुभौ  कर्षन् धीवरतां
गतोऽस्यतु सतां मोहं महाभैरवः ॥ ९०५८॥

9058A@1   कल्प्यते किमिति कर्मणचिन्ता-  स्वेदमेदुरमिदं निजचेतः  ।
9058A@2    पश्यतां नयति पूर्वभवात्तं  पुण्यमेव भुवनानि किमन्यत् ॥

9059@1   कल्याणं कथयामि किं सहचरि स्वैरेषु शश्वत् पुरा  यस्या नाम
समीरितं मुररिपोः प्राणेश्वरीति त्वया ।
9059@2    साहं प्रेमभिदाभयात् प्रियतमं दृष्ट्वापि दूतं प्रभोः  सन्दिष्टास्मि
न वेति संशयवती पृच्छामि नो किंचन ॥ ९०५९॥

9060@1   कल्याणं नः किमधिकमितो जीवनार्थं यदस्माल्  लूत्वा वृक्षानहह
दहसि म्रातरङ्गारकार ।
9060@2    किं त्वेतस्मिन्नशनिपिशुनैरातपैराकुलानाम्  अध्वन्यानामशरणमरुप्रान्तरे
कोऽभ्युपायः ॥ ९०६०॥

9061@1   कल्याणं परिकल्प्यतां पिककुले रोहन्तु वाञ्छाप्तयो  हंसानामुदयोऽस्तु
पूर्णशशिनः स्ताद्भद्रमिन्दीवरे ।
9061@2    इत्युद्बाष्यवधूगिरः प्रतिपदं सम्पूरयन्त्यान्तिके  कान्तः
प्रस्थितिकल्पितोपकरणः सख्या भृशं वारितः ॥ ९०६१॥

9062@1   कल्याणं भगवत्कथाकथनतः काव्यं विधातुः कवेस् तस्यैवाङ्कतया
क्वचिद् रचयतः श‍ृङ्गारवीरादिकम् ।
9062@2    को दोषो भविता यदत्र कविताशीलैः समाश्रीयते  पन्था
व्यासवसुंधराश्रुतिभवग्रन्थादिषु प्रेक्षितः ॥ ९०६२॥

9063@1   कल्याणं भवतां यशः प्रसरतां धर्मः सदा वर्धतां  सम्पत्तिः
प्रथतां प्रजा प्रणमतां शत्रुक्षयो जायताम् ।
9063@2    वाक्यं संवदतां वपुः प्रभवतां लक्ष्मीपतिः प्रीयताम्  आयुस्ते
शरदां शतं विजयतां दानाय दीर्घायुषे ॥ ९०६३॥

9064@1   कल्याणं भवतेऽस्तु कोकिलकुलाकल्पाय येन श्रुति-  क्रूरक्रोष्टुरुतार्दितं
कलरवैर्विश्वं समाश्वासितम् ।
9064@2    अत्यन्ताभ्यसनाभ्युदित्वरबृहन्नादावबोधोल्लस-
च्छब्दब्रह्मरसानुभूतिजनितानन्दौघनिष्यन्दिभिः ॥ ९०६४॥

9065@1   कल्याणं वः क्रियासुर्मिलदटनियुगस्थास्नुगीर्वाणभोगि-
स्त्रैणव्यत्यस्तकल्पद्रुमनवसुमनोनागहारावलीनि ।
9065@2    नालीकाश्लिष्टलक्ष्मीकरतलकमलोद्वान्तमाध्वीकधारा-  तिम्यत्फालेक्षणानि
त्रिपुरहरधनुर्ज्यालताकर्षणानि॥ ९०६५॥

9066@1   कल्याणं वो विधत्तां करटमदधुनीलोलकल्लोलमाला-
खेलद्रोलम्बकोलाहलमुखरितदिक्चक्रवालान्तरालम् ।
9066@2    प्रत्नं वेतण्डरत्नं सततपरिचलत्कर्णतालप्ररोह-
द्वातङ्कूराजिहीर्षादरविवृतफणाश‍ृङ्गभूषाभुजंगम् ॥ ९०६६॥

9067@1   कल्याणदो भवेद् वीरे ध्रुवकश्चन्द्रशेखरः ।
9067@2    द्विदिग्वर्णपदं यत्र त्रिपुटे च विधीयते ॥ ९०६७॥

9067@3द्रुतद्वन्द्वं लघुद्वन्द्वं ताले त्रिपुटसंज्ञके ॥ ९०६७॥

9067A@1   कल्याणपादपारामं श्रुतगङ्गाहिमाचलम् ।
9067A@2    ज्ञानाम्भोजरविं देवं वन्दे श्रीज्ञाननन्दनम् ॥

9068@1   कल्याणभाक् सदा कार्ये सर्वसौभाग्यवर्धिनी ।
9068@2    या खल्वेतादृशी भार्या सा देवी न तु मानुषी ॥ ९०६८॥

9068A@1   कल्याणमावहतु नः कुहनावराहो  यस्यास्थिसीम्नि निखिलं प्रतिरोमकूपम् ।
9068A@2    आभाति सप्रणयमुद्वहतो धरित्रीं  स्वेदाभिधान इव सात्त्विकहावभेदः ॥

9069@1   कल्याणामावहतु वः शिवयोः शरीरम्  एकं यदीयमसितच्छविकण्ठमूलम् ।
9069@2    वामेतरेऽपि कुरुते सितभासि भागे  प्रारब्धशैलतनयापरिणामशङ्काम्
॥ ९०६९॥

9070@1   कल्याणवाक्त्वमिव किं पदमत्र कान्तं  सद्भूपतेस्त्वमिव कः परितोषकारी ।
9070@2    कः सर्वदा वृषगतिस्त्वमिवातिमात्रं  भूत्याश्रितः कथय
पालितसर्वभूतः ॥ ९०७०॥

9071@1   कल्याणस्तु यथाशक्ति करोति सफलं वचः ।
9071@2    शठः पक्षौ चलयति द्वावप्यर्थोपलिप्सया ॥ ९०७१॥

9072@1   कल्याणहितवान् भूपो गुरूणां दोषगुप्तकः ।
9072@2    सममतिः सुखे दुःखे समरे चापलायितः ॥ ९०७२॥

9073@1   कुलशीलेषु सम्पन्नो नीतिधर्मेषु पण्डितः ।
9073@2    तथैव पूज्यते राजा चतुरस्रः प्रकीर्तितः ॥ ९०७३॥

9074@1   कल्याणाङ्गरुचानुरक्तमनसा त्वं येन सम्प्रार्थ्यते  यस्यार्थे सुमुखि
त्वया पुनरसुत्यागेऽपि संनह्यते ।
9074@2    सोऽयं सुन्दरि पञ्चबाणविशिखव्यालीढदोरन्तर-
स्वैरोत्पीडितपीवरस्तनतटस्त्वद्दोर्लतापञ्जरे ॥ ९०७४॥

9075@1   कल्याणानां त्वमसि महसां भाजनं विश्वसूर्ते  धुर्यां लक्ष्मीमथ
मयि भृशं धेहि देव प्रसीद ।
9075@2    यद् यत् पापं प्रतिजहि जगन्नाथ नम्नस्य तन् मे  भद्रं भद्रं वितर
भगवन् भूयसे मङ्गलाय ॥ ९०७५॥

9076@1   कल्याणानां निधानं कलिमलमथनं पावनं पावनानां  पाथेयं यन्
मुमुक्षोः सपदि परपदप्राप्तये प्रस्थितस्य ।
9076@2    विश्रामस्थानमेकं कविवरवचसां जीवनं सज्जनानां  बीजं
धर्मद्रुमस्य प्रभवतु भवतां भूतये रामनाम ॥ ९०७६॥

9077@1   कल्याणानि ददातु वो गणपतिर्यस्मिन् नु तुष्टे सति  क्षोदीयस्यपि कर्मणि
प्रभवितुं ब्रह्मापि जिह्मायते ।
9077@2    जाते यच्चरणप्रणामसुलभे सौभाग्यभाग्योदये  रङ्कस्याङ्कमनङ्कुशा
निविशते देवेन्द्रलक्ष्मीरपि ॥ ९०७७॥

9077@1   कल्याणायभवन्तु खण्डपरशोः कोटीरवाटीरुहां  वल्लीनां वलयानि
वेल्लदुरगश्रेणीनि शोणत्विषाम् ।
9077@2    उन्मीलत्कनकारविन्दकलिकाकिञ्जल्कपुञ्जक्षरद्-
धूलीधूसरसिद्धसिन्धुलहरीसिन्दूरितेन्दूनि वः ॥ ९०७७॥

9078@1   कल्याणि चन्दनरसैः परिषिच्य गात्रं  द्वित्राण्यहानि कथमप्यतिवाहयेथाः
।
9078@2    अङ्के निधाय भवतीं परिरभ्य दोर्भ्यां  नेष्यामि सूर्यकिरणानपि
शीतलत्वम् ॥ ९०७८॥

9079@1   कल्याणि पाणिपतितानि विना विचारम्  एतानि मोक्तुमुचितानि न मौक्तिकानि ।
9079@2    गुञ्जेति संजनयते यदिह भ्रमन्ते  हस्तारविन्दनयनोत्पलयोः प्रभैव
॥ ९०७९॥

9080@1   कल्याणी बत गाथेयं लौकिकी प्रतिभाति मे ।
9080@2    एति जीवन्तमानन्दो नरं वर्षशतादपि ॥ ९०८०॥

9081@1   कल्याणोल्लाससीमा कलयतु कुशलं कालमेघाभिरामा  काचित् साकेतधामा भवगहनगतिक्लान्तिहारिप्रणामा ।
9081@2    सौन्दर्यह्रीणकामा धृतजनकसुतासादरापाङ्गधामा  दिक्षु प्रख्यातभूमा दिविषदभिनुता देवता रामनामा ॥ ९०८१॥ वेङ्कटाध्वरिणः

9082@1   कल्योत्थानपरा नित्यं गुरुशुश्रूषणे रता ।
9082@2    सुसंमृष्टगृहा चैव गोशकृत्कृतलेपना ॥ ९०८२॥

9083@1   कल्लोलक्षिप्तपङ्कत्रिपुरहरशिरःस्वःस्रवन्तीमृणालं  कर्पूरक्षोदजालं
कुसुमशरवधूसीधुभृङ्गारनालम् ।
9083@2    एतद् दुग्धाब्धिबन्धोर्गगनकमलिनीपत्रपानीयबिन्दोर् अन्तस्तोषं न केषां
किसलयति जगन्मण्डनं खण्डमिन्दोः ॥ ९०८३॥

9083A@1   कल्लोलचपला लक्ष्मीः संगमाः स्वप्नसन्निभाः ।
9083A@2    वात्याव्यतिकरोत्क्षिप्ततूलतुल्यं च यौवनम् ॥

9084@1   कल्लोलवेल्लितदृषत्परुषप्रहारै  रत्नान्यमूनि मकरालय मावमंस्थाः ।
9084@2    किं कौस्तुभेन विहितो भवतो न नाम  याच्ञाप्रसारितकरः पुरुषोत्तमोऽपि
॥ ९०८४॥

9085@1   कल्लोलसंचलदगाधजलैरलोलैः  कल्लोलिनीपरिवृढैः किमपेयतोयैः ।
9085@2    जीयात् स जर्जरतनुर्गिरिनिर्झरोऽयं  यद्विप्रुषापि तृषिता
वितृषीभवन्ति ॥ ९०८५॥

9086@1   कल्लोलैः स्थगयन् मुखानि ककुभामभ्रंलिहैरम्भसा  क्षारेणापि
दिवानिशं जलनिधे गर्जन् न विश्राम्यसि ।
9086@2    एतत्ते यदि घोरनक्रनिलयं स्वादु व्यधास्याद् विधिः  किं कर्तासि तदा
न वेद्मि तरलैः स्वैरेव दुश्चेष्टितैः ॥ ९०८६॥

9087@1   कल्लोलैर्विकिरत्वसौ गिरिवरान् वेलाविलासोत्थितैः  शब्दैर्वा बधिरीकरोतु
ककुभो धत्तां च विस्तीर्णताम् ।
9087@2    पान्थानां रवितापतप्तवपुषां तृष्णातिरेकच्छिदः  किं साम्यं
प्रतनोः करोतु सरसोऽप्यब्धिः कृताडम्बरः ॥ ९०८७॥

9088@1   कवयः कवयन्तु तैलभुक्ताः  सरसा एव परन्तु दाक्षिणात्याः ।
9088@2    अपि लोचनचञ्चला हरिण्यो  मदिराक्ष्या न समाः कटाक्षपातैः ॥ ९०८८॥

9089@1   कवयः कालिदासाद्याः कवयो वयमप्यमी ।
9089@2    पर्वते परमाणौ च वस्तुत्वमुभयोरपि ।
9090@1   कवयः किं न पश्यन्ति किं न भक्षन्ति वायसाः ।
9090@2    प्रमदाः किं न कुर्वन्ति किं न जल्पन्ति मद्यपाः ॥ ९०९०॥

9091@1   कवयः किं न पश्यन्ति किं न भक्षन्ति वायसाः ।
9091@2    मद्यपाः किं न जल्पन्ति किं न कुर्वन्ति योषितः ॥ ९०९१॥

9092@1   कवयः परितुष्यन्ति नेतरे कविसूक्तिभिः ।
9092@2    नह्यकूपारवत् कूपा वर्धन्ते विधुकान्तिभिः ॥ ९०९२॥

9093@1   कवलयति न चेतस्तस्य दारिद्र्यदुःखं  न च पिशुनजनोक्तिः कर्णकण्डूं
करोति ।
9093@2    वरकविकृतगोष्ठीबन्धगन्धोपभोगे  य इह मधु वमन्तीं काव्यचिन्तां
करोति ॥ ९०९३॥

9094@1   कवयति पण्डितराजे  कवयन्त्यन्येऽपि विद्वांसः ।
9094@2    नृत्यति पिनाकपाणौ  नृत्यन्त्यन्येऽपि भूतवेतालाः ॥ ९०९४॥

9095@1   कवयो वद कुत्र कीदृशाः  कठिनं किं विदितं समन्ततः ।
9095@2    अधुना तव वैरियोषितां  हृदि तापः प्रबलो विहाय काः ॥ ९०९५॥

9095A@1   कवलयसि चन्द्रदीधिती-  र्नविरलमश्नासि नूनमङ्गारान् ।
9095A@2    अधिकतरमुष्णमनयोः  किमिह चकोरावधारयसि ॥

9096@1   कवलितमिह नालं कन्दलं चेह दृष्टम्  इह हि कुमुदकोशे पीतमम्भः
सुशीतम् ।
9096@2    इति विरटति रात्रौ पर्यटन्ती तटान्ते  सहचरपरिमुक्ता चक्रवाकी वराकी
॥ ९०९६॥

9097@1   कविः करोति काव्यानि पण्डितो वेत्ति तद्रसम् ।
9097@2    कामिनीकुचकाठिन्यं पतिर्जानाति नो पिता ॥ ९०९७॥

9098@1   कविः करोति काव्यानि स्वादु जानाति पण्डितः ।
9098@2    सुन्दर्या अपि लावण्यं पतिर्जानाति नो पिता ॥ ९०९८॥

9099@1   कविः करोति पद्यानि लालयत्युत्तमो जनः ।
9099@2    तरुः प्रसूते पुष्पाणि मरुद् वहति सौरभम् ॥ ९०९९॥

9100@1   कविः पिता पोषयति पालको रसिकः पतिः ।
9100@2    कवितायुवतेर्नूनं सोदरास्तु विवेकिनः ॥ ९१००॥

9101@1   कविः सूयति काव्यानि हृदा दधति सज्जनाः ।
9101@2    सूते मुक्ताः पयोराशिर्वहन्ति तरुणीस्तनाः ॥ ९१०१॥

9102@1   कविताकलनेन किं नृपाणां  यदि कवयो न लभन्ति पूर्णकामाः ।
9102@2    नयनेन किमेणलोचनानां  यदि वक्रं न विलोकिता युवानः ॥ ९१०२॥

9103@1   कविताकुन्दविकासन-  कृतिने विजितजनतानिदाघाय ।
9103@2    दलितोद्दामाघाय  प्रणतिं कलयामि माघाय ॥ ९१०३॥

9104@1   कविता वनिता कस्य न मोदाय सचेतसः ।
9104@2    रस एव सदा तस्या नरीनर्तीव सर्वतः ॥ ९१०४॥

9105@1   कवित्वं न श‍ृणोत्येव कृपणः कीर्तिवर्जितः ।
9105@2    नपुंसकः किं कुरुते पुरःस्थितमृगीदृशा ॥ ९१०५॥

9106@1   कवित्वगानप्रियवादसत्या-  न्यस्या विधाता व्यधिताधिकण्ठम् ।
9106@2    रेखात्रयन्यासमिषादमीषां  वासाय सोऽयं विबभाज सीमाः ॥ ९१०६॥

9107@1   कवित्वप्रोद्गुम्फश्रवणकृतझम्पव्यतिकरं  चिरं येषां स्वान्तं
समजनि नितान्तं रसवशम् ।
9107@2    अमीषां पीयूषापचितसुरयोषाधरपुटो-  ल्लसन्माधुर्ये वा समुदयति
किं वा रतिरपि ॥ ९१०७॥

9108@1   कवित्वमारोग्यमतीव मेधा  स्त्रीणां प्रियत्वं कनकस्य लाभः ।
9108@2    सर्वेषु तथ्यं स्वजनेषु पूजा  स्वर्गस्थितानां किल चिह्नमेतत् ॥ ९१०८॥

9108A@1   कवित्वशक्तिर्हि दिवोऽवतीर्णा  भूमौ सुधासार इवार्यपुण्यात् ।
9108A@2    पुनर्ग्रहीतुं निजवस्तु देवाः  समागतास्तत् कवयः समुत्काः ॥

9109@1   कवित्वे वादित्वं कनककुसुमे सौरभगुणो  धनित्वे दातृत्वं
विषमतरुफले स्वादुरसता ।
9109@2    कुलीने सौजन्यं मृगमदरसे रागरचना  प्रभुत्वे विद्वत्त्वं
परभृतमुखे मानुषवचः ॥ ९१०९॥

9109A@1   कविभावकृतं चिह्नम् अन्यत्रापि न दुष्यति ।
9109A@2    मुखमिष्टार्थसंसिद्धं किं हि न स्यात् कृतात्मनाम् ॥

9110@1   कविभिर्नूपसेवासु चित्रालंकारहारिणी ।
9110@2    वाणी वेश्येव लोभेन परोपकरणीकृता ॥ ९११०॥

9111@1   कविमतिरिव बहुलोहा  सुघटितचक्रा प्रभातवेलेव ।
9111@2    हरमूर्तिरिव हसन्ती  भाति विधूमानलोपेता ॥ ९१११॥

9112@1   कविरनुहरति च्छायां  पदमेकं पादमेकमर्धं वा ।
9112@2    सकलप्रबन्धहर्त्रे  साहसकर्त्रे नमस्तस्मै ॥ ९११२॥

9113@1   कविरमरः कविरचलः  कविरभिनन्दश्च कालिदासश्च ।
9113@2    अन्ये कवयः कपयश्  चापलमात्रं पदं दधति ॥ ९११३॥

9114@1   कविरविमहोत्कर्षान् हर्षन् प्रपञ्चय पञ्चषान्  स्खलसि रसने किं
वा सर्वान् प्रवक्तुमनीश्वरे ।
9114@2    गणयति यदप्येतान् धाता दिनावलिमालया  तदपि भगवानेषामन्तं कदापि
न विन्दति ॥ ९११४॥

9115@1   कविरहिताः कविलापा  जायन्ते कण्ठशोषणायैव ।
9115@2    संमुखगतः कविश्चेत्  भवति कुलपितापि कविकुलपितैव ॥ ९११५॥

9116@1   कविरेव कवेर्वेत्ति काव्यकर्मणि कौशलम् ।
9116@2    शेषाहिरेव जानाति भुवो भारस्य निश्चयम् ॥ ९११६॥

9116A@1   कविर्भारद्वाजो जगदवधिजाग्रन्निजयशा
रसश्रेणीमर्मव्यवहरणहेवाकरसिकः ।
9116A@2    यदीयानां वाचां रसिकहृदयोल्लासनविधा-  वमन्दानन्दात्मा परिणयति
सन्दर्भमहिमा ॥

9117@1   कविवाक्यामृततीर्थ-  स्नानैः पूता भृशं यशोदेहाः ।
9117@2    येषां त एव भूपा  जीवन्ति मृता वृथैवान्ये ॥ ९११७॥

9118@1   कविविद्यादुराधर्षो यो राक्षस इवापरः ।
9118@2    दक्षिणस्थो लब्धवर्णो विख्यातः कविराक्षसः ॥ ९११८॥

9119@1   कविषु दधतमुत्कर्षं  विस्फुरदनवद्यहृद्यवाग्वर्षम् ।
9119@2    इह खलु खलप्रधर्षं  श्रीहर्षं नौमि हर्षसंघर्षम् ॥ ९११९॥

9120@1   कविहृदयेष्वनसूया  कस्तूरीकर्दमेष्वमालिन्यम् ।
9120@2    अक्षारता पयोधा-  ववनीपालेषु पाण्डित्यम् ॥ ९१२०॥

9121@1   कवीनां च बुधानां च वदान्यानां च यो गुरुः ।
9121@2    नानाशास्त्रचणप्रज्ञः शिवनाथः स नम्यते ॥ ९१२१॥

9122@1   कवीनां महतां सूक्तैर्गूढार्थान्तरसूचिभिः ।
9122@2    विध्यमानश्रुतेर्माभूद् दुर्जनस्य कथं व्यथा ॥ ९१२२॥

9123@1   कवीनां मानसं नौमि तरन्ति प्रतिभाम्भसि ।
9123@2    यत्र हंसवयांसीव भुवनानि चतुर्दश ॥ ९१२३॥

9124@1   कवीनां संतापो भ्रमणमभितो दुर्गतिरिति  त्रयाणांपञ्चत्वं रचयसि
न तच्चित्रमधिकम् ।
9124@2    चतुर्णां वेदानां व्यरचि नवता वीर भवता  द्विषत्सेनालीनाभयुतमपि
लक्षं त्वमकृथाः ॥ ९१२४॥

9125@1   कवीनामगलद् दर्पो नूनं वासवदत्तया ।
9125@2    शक्त्येव पाण्डुपुत्राणां गतया कर्णगोचरम् ॥ ९१२५॥

9126@1   कवीन्दुं नौमि वाल्मीकिं यस्य रामायणीं कथाम् ।
9126@2    चन्द्रिकामिव चिन्वन्ति चकोरा इव साधवः ॥ ९१२६॥

9127@1   कवीन्द्राणामासन् प्रथमतरमेवाङ्गणभुवश्
चलद्भृङ्गासङ्गाकुलकरिमदामोदमधुराः ।
9127@2    अमी पश्चात् तेषामुपरि पतिता रुद्रनृपतेः  कटाक्षाः
क्षीरोदप्रसरदुरुवीचीसहचराः ॥ ९१२७॥

9128@1   कवीश्वराणां वचसां विनोदैर् नन्दन्ति विद्यानिधयो न चान्ये ।
9128@2    चन्द्रोपला एव करैः सुधांशोर् द्रवन्ति नान्या दृषदः कदाचित् ॥ ९१२८॥

9129@1   कवेरभिप्रायमशब्दगोचरं  स्फुरन्तमार्द्रेषु पदेषु केवलम् ।
9129@2    वदद्भिरङ्गैः कृतरोमविक्रियैर् जनस्य तूष्णीं भवतोऽयमञ्जलिः
॥ ९१२९॥

9130@1   कशाभिरिव हैमीभिर्विद्युद्भिरभिताडितम् ।
9130@2    अन्तःस्तनितनिर्घोषं सवेदनमिवाम्बरम् ॥ ९१३०॥

9131@1   कश्च प्रत्यक्षमुत्सृज्य संशयस्थमलक्षणम् ।
9131@2    आयतिस्थं चरेद् धर्म क्षत्रबन्धुरनिश्चितम् ॥ ९१३१॥

9132@1   कश्चिच्छस्त्रापातमूढोऽपवोढुर् लब्ध्वा भूयश्चेतनामाहवाय ।
9132@2    व्यावर्तिष्ट क्रोशतः सख्युरुच्चैस् त्यक्तश्चात्मा का च लोकानुवृत्तिः
॥ ९१३२॥

9133@1   कश्चित् कराभ्यामुपगूढनालम्  आलोलपत्राभिहतद्विरेफम् ।
9133@2    रजोभिरन्तःपरिवेषबन्धि  लीलारविन्दं भ्रमयांचकार ॥ ९१३३॥

9134@1   कश्चित् कष्टं किरति करकाजालमेकोऽतिमात्रं  गर्जत्येव क्षिपति
विषयं वैद्युतं वह्निमन्यः ।
9134@2    सूते वातं जवनमपरस्तेन जानीहि तावत्  किं व्यादत्से विहग वदनं
तत्र तत्राम्बुवाहे ॥ ९१३४॥

9135@1   कश्चित् कस्यचिदेव स्यात् सुहृद् विश्रम्भभाजनम् ।
9135@2    पद्मं विकासयत्यर्कः संकोचयति कैरवम् ॥ ९१३५॥

9136@1   कश्चित् कान्ताविरहगुरुणा स्वाधिकारात् प्रमत्तः  शापेनास्तंगमितमहिमा
वर्षभोग्येण भर्तुः ।
9136@2    यक्षश्चक्रे जनकतनयास्नानपुण्योदकेषु  स्निग्धच्छायातरुषु वसतिं
रामगिर्याश्रमेषु ॥ ९१३६॥

9137@1   कश्चित् क्रन्दति कालकर्कशकराकृष्टं विनष्टं हठाद्  उत्कृष्टं
तनयं विलोक्य पुरतः पुत्रेति हा हा क्वचित् ।
9137@2    कश्चिन्नर्तकनर्तकीपरिवृतो नृत्यत्यहो कुत्रचिच्  चित्रं
संसृतिपद्धतिः प्रथयति प्रीतिं च कष्टं च नः ॥ ९१३७॥

9138@1   कश्चित् तरति काष्ठेन सुगम्भीरां महानदीम् ।
9138@2    स तारयति तत् काष्ठं स च काष्ठेन तार्यते ॥ ९१३८॥

9139@1   कश्चित् तावत् त्वया दृष्टः श्रुतो वा शङ्कितोऽपि वा ।
9139@2    क्षितौ वा यदि वा स्वर्गे यस्य मृत्युर्न विद्यते ॥ ९१३९॥

9140@1   कश्चित् पण्यस्त्रीणां  विभवोपचितान्यपुरुषयोजनया ।
9140@2    विदधाति स्माराधन-  मधनत्वमुपागतः कामी ॥ ९१४०॥

9141@1   कश्चित् पान्थस्तृषार्तः पथि तपऋतौ गम्यमानोऽन्यपान्थं
पप्रच्छानन्दलीनो वद पथिक कुतो जह्नुकन्याप्रवाहः ।
9141@2    तेनासौ शीघ्रवाचा प्रचलितमनसा विप्रवर्येण चोचे  सूच्यग्रे
कूपषट्कं तदुपरि नगरी तत्र गङ्गाप्रवाहः ॥ ९१४१॥

9142@1   कश्चित् पुमान् क्षिपति मां प्रति रूक्षवाक्यैः  सोऽहं क्षमाभरणमेत्य
मुदं प्रयामि ।
9142@2    शोकं व्रजामि पुनरेवमयं तपस्वी  चारित्रतः स्खलितवानिति मन्निमित्तम्
॥ ९१४२॥

9143@1   कश्चिदाम्रवणं छित्त्वा पलाशांश्च निपिञ्चति ।
9143@2    पुष्पं दृष्ट्वा फले गृध्नुः स शोचति फलागमे ॥ ९१४३॥

9144@1   कश्चिदाश्रयसौन्दर्याद् धत्ते शोभामसज्जनः ।
9144@2    प्रमदालोचनन्यस्तं मलीमसमिवाञ्जनम् ॥ ९१४४॥

9145@1   कश्चिद् दैवेन सौमित्रे योद्धुमुत्सहते पुमान् ।
9145@2    यस्य न ग्रहणं किंचित् कर्मणोऽन्यत्र दृश्यते ॥ ९१४५॥

9146@1   कश्चिद् दैवेन सौमित्रै योद्धुमुत्सहते सह ।
9146@2    यस्येह विग्रहोपायो न कथंचन विद्यते ॥ ९१४६॥

9147@1   कश्चिद् द्विषत्खड्गहृतोत्तमाङ्गः  सद्यो विमानप्रभुतामुपेत्य ।
9147@2    वामाङ्गसंसक्तसुराङ्गनः स्वं  नृत्यत्कबन्धं समरे ददर्श ॥ ९१४७॥

9148@1   कश्चिद् यथाभागमवस्थितेऽपि  स्वसंनिवेशाद् व्यतिलङ्घिनीव ।
9148@2    वज्रांशुगर्बाङ्गुलिरन्ध्रमेकं  व्यापारयामास करं किरीटे ॥ ९१४८॥

9149@1   कश्चिद् वाचं रचयितुमलं श्रोतुमेवापरस्ताम्  कल्याणी ते मतिरुभयतो
विस्मयं नस्तनोति ।
9149@2    न ह्येकस्मिन्नतिशयवतां संनिपातो गुणानाम्  एकः सूते
कनकमुपलस्तत्परीक्षाक्षमोऽन्यः ॥ ९१४९॥

9150@1   कश्चिन् नवं पल्लवमाददाति  कश्चित् प्रसूनानि फलानि कश्चित् ।
9150@2    परं करालेऽस्य निदाघकाले  मूले न दाता सलिलस्य कश्चित् ॥ ९१५०॥

9151@1   कश्चिन् मालासमं मित्रं कश्चिन् मित्रं तुलासमम् ।
9151@2    कश्चिन् मेरुसमं मित्रं कश्चिन् मित्रं महीसमम् ॥ ९१५१॥

9152@1   कश्चिन्मूर्च्छामेत्य गाढप्रहारः  सिक्तः शीतैः शीकरैर्वारणस्य ।
9152@2    उच्छश्वास प्रस्थिता तं जिघृक्षुर् व्यर्थाकूता नाकनारी मुमूर्च्छ
॥ ९१५२॥

9153@1   कश्चुम्बति कुलपुरुषो  वेश्याधरपल्लवं मनोज्ञमपि ।
9153@2    चारभटचौरचेटक-  नटविटनिष्ठीवनशरावम् ॥ ९१५३॥

9154@1   कश्मीरान् गन्तुकामस्य मीरशाहाख्यभूपतेः ।
9154@2    शाहाबुद्दीनभूमीन्द्रः प्राहिणोदिति लेखकम् ॥ ९१५४॥

9155@1   किमेवमविशङ्कितः शिशुकुरङ्ग लोलक्रमं  परिक्रमितुमीहसे विरम
नैव शून्यं वनम् ।
9155@2    स्थितोऽत्र गजयूथनाथमथनोच्छलच्छोणितच्-
छटापटलभासुरोत्कटसटाभरः केसरी ॥ ९१५५॥

9155A@1   कषायकलुषो जीवो रागरञ्जितमानसः ।
9155A@2    चतुर्गतिभवाम्भोधौ भिन्ननौरिव सीदति ॥

9155B@1   कषायपशुभिर्दुष्टैर्धर्मकामार्थनाश कैः ।
9155B@2    शममन्त्रहतैर्यज्ञं विधेहि विहितं बुधैः ॥

9156@1   कषायमुक्तं कथितं चरित्रं  कषायवृद्धावुपघातमेति ।
9156@2    यदा कषायः शममेति पुंसस् तदा चरित्रं पुनरेति पूतम् ॥ ९१५६॥

9156A@1   कषायरागवचनं वीतरागोऽधरस्तव ।
9156A@2    विहारः कण्ठदेशश्च दूति प्रव्रजितासि किम् ॥

9156B@1   कषायविजये सौख्यम् इन्द्रियाणां च निग्रहे ।
9156B@2    जायते परमोत्कृष्टम् आत्मनो भवभेदि यत् ॥

9156C@1   कषायविषयार्तानां देहिनां नास्ति निर्वूतिः ।
9156C@2    तेषां च विरमे सौख्यं जायते परमाद्भुतम् ॥

9156D@1   कषायविषयाहारत्यागो यत्र विधीयते ।
9156D@2    उपवासः स विज्ञेयः शेषं लङ्घनकं विदुः ॥

9157@1   कषायसङ्गौ सहते न वृत्तं  समार्द्रचक्षुर्न दिनं च रेणुम् ।
9157@2    कषायसङ्गौ विधुनन्ति तेन  चारित्रवन्तो मुनयः सदापि ॥ ९१५७॥

9157A@1   कषायान् शत्रुवत् पश्येद् विषयान् विषवत् तथा ।
9157A@2    मोहं च परमं व्याधिम् एवमूचुर्विचक्षणाः ॥

9157B@1   कषाया विषया योगाः प्रमादाविरती तथा ।
9157B@2    मिथ्यात्वमार्तरौद्रे चेत्यशुभं प्रति हेतवः ॥

9157C@1   कषायास्तन्निहन्तव्यास्तथा तत्सहचारिणः ।
9157C@2    नोकषायाः शिवद्धारा गलीभूता मुमुक्षुभिः ॥

9158@1   कषायैरुपवासैश्च कृतामुल्लाघतां नृणाम् ।
9158@2    निजौषधकृतां वैद्यो निवेद्य हरते धनम् ॥ ९१५८॥

9159@1   कष्टं कर्मेति दुर्मेधाः कर्तव्याद् विनिवर्तते ।
9159@2    न साहसमनारभ्य श्रेयः समुपलभ्यते ॥ ९१५९॥

9160@1   कष्टं खलु मूर्खत्वं  कष्टं खलु यौवने च दारिद्र्यम् ।
9160@2    कष्टादपि कष्टतरं  परगृहवासः प्रवासश्च ॥ ९१६०॥

9161@1   कष्टं च खलु मूर्खत्वं कष्टं च खलु यौवनम् ।
9161@2    कष्टात् कष्टतरं चैव परगेहनिवासनम् ॥ ९१६१॥

9162@1   कष्टं जीवति गणको  गणिका कथकश्च सेवको वैद्यः ।
9162@2    दिवसे दिवसे मरणं  परजनमनरञ्जनी वृत्तिः ॥ ९१६२॥

9163@1   कष्टं नैव परिस्थिते समुदियात् कार्येषु नो जातुचित्  संजायेत न
चापि तद्व्यतिकराद् बाह्यादकिंचित्करात् ।
9163@2    कस्माच्चित् खलु भावतोऽन्तरभवात् त्वस्माकमुत्पद्यते  प्राणस्यैव
विशेषतोऽन्तरशयाद् भावात् समुज्जृम्भते ॥ ९१६३॥

9164@1   कष्टं वने निवसतोऽत्र सदा नरस्य  नो केवलं निजतनुप्रभवं
भवेच्च ।
9164@2    दैवं च पित्र्यमखिलं न विभाति कृत्यं  तस्माद् गृहे निवसतात्महितं
प्रचिन्त्यम् ॥ ९१६४॥

9165@1   कष्टं साहसकारिणि  तव नयनार्धेन सोऽध्वनि स्पृष्टः ।
9165@2    उपवीतादपि विदितो  न द्विजदेहस्तपस्वी ते ॥ ९१६५॥

9166@1   कष्टं हृदि ज्वलति शोकमयो ममाग्निस् ते चक्षुषी च विरहज्वरजागरुके
।
9166@2    एतन्मनो भ्रमति विष्वगसूंस्तथापि  त्वं पश्यतोहर इव स्मर हर्तुकामः
॥ ९१६६॥

9167@1   कष्टा वृत्तिः पराधीना कष्टो वासो निराश्रयः ।
9167@2    निर्धनो व्यवसायश्च सर्वकष्टा दरिद्रता ॥ ९१६७॥

9168@1   कष्टा वेधव्यथा कष्टो नित्यं च वहनक्लमः ।
9168@2    श्रवणानामलंकारः कपोलस्य तु कुण्डलम् ॥ ९१६८॥

9169@1   कष्टे नोपार्जितं वित्तं हेलया क्वापि निर्गतम् ।
9169@2    किं करोमि क्व गच्छामि निर्भाग्योऽहं भुवस्तले ॥ ९१६९॥

9170@1   कष्टो जनः कुलधनैरनुरञ्जनीयस् तन्नो यदुक्तमशिवं न हि तत्
क्षमं ते ।
9170@2    नैसर्गिकी सुरभिणः कुसुमस्य सिद्धा  मूर्ध्नि स्थितिर्न चरणैरवताडनानि
॥ ९१७०॥

9170A@1   कष्टोपार्जितमत्र वित्तम्खिलं द्यूते मया योजितं  विद्या कष्टतरं
गुरोरधिगता व्यापारिता कुस्तुतौ ।
9170A@2    पारम्पर्यसमागता च विनयो वामेक्षणायां कृतः  सत्पात्रे किमहं
करोमि विवशः कालेऽद्य नेदीयसि ॥

9171@1   कस्तस्य जीवितार्थः  सति विभवे कश्च तस्य पुरुषार्थः ।
9171@2    योऽर्थिनमभिमुखमागतम्  अनभिमुखः सन् विसर्जयति ॥ ९१७१॥

9172@1   कस्तां निन्दति लुम्पति  कः स्मरफलकस्य बर्णकं मुग्धः ।
9172@2    को भवति रत्नकण्टकम्  अमृते कस्यारुचिरुदेति ॥ ९१७२॥

9173@1   कस्तावद् बलिकर्णभार्गवमहादानप्रमाणस्तवः  कश्चासौ
कुरुपाण्डपाण्डुरयशः प्रस्तावनाविस्तरः ।
9173@2    यावद् वर्षति वीरसिंहतनयो वृष्टीरिमाः काञ्चनीर् धाराः प्रावृषि
तावदञ्जनरुचिर्धारा न धाराधरः ॥ ९१७३॥

9174@1   कस्तूरिकां तृणभुजामटवीमृगाणां  निक्षिप्य नाभिषु चकार च तान्
वधार्हान् ।
9174@2    मूढो विधिः सकलदुर्जनलोलजिह्वा-  मूले स्म निक्षिपति चेत् सकलोपकारः
॥ ९१७४॥

9175@1   कस्तूरिकां हरिण मुञ्च वनोपकण्ठं  मा सौरभेण ककुभः
सुरभीकुरुष्व ।
9175@2    आस्तां यशो ननु किरातशराभिघातात्  त्रातापि हन्त भविता भवतो दुरापः
॥ ९१७५॥

9176@1   कस्तूरिकाचन्दनकुङ्कुमानि  सौभाग्यचिह्नानि विलासिनीनाम् ।
9176@2    प्रयागमृत्स्नातिलकक्रियैव  सौभाग्यचिह्नं विधवाललाटे ॥ ९१७६॥

9177@1   कस्तूरिकातिलकमालि विधाय सायं  स्मेरानना सपदि शीलय सौधमौलिम् ।
9177@2    प्रौढिं भजन्तु कुमुदानि मुदामुदाराम्  उल्लासयन्तु परितो हरितो मुखानि
॥ ९१७७॥

9177A@1   कस्तूरिकादिक्रयविक्रयाङ्गां  यदृच्छया यद्विपणिं गतानाम् ।
9177A@2    सौरभ्यमङ्गेषु समग्रलग्नम्  न हीयते पञ्चषमप्यहानि ॥

9178@1   कस्तूरिकामृगाणाम्  अण्डाद् गन्धगुणमखिलमादाय ।
9178@2    यदि पुनरहं विधिः स्यां  खलजिह्वायां निवेशयिष्यामि ॥ ९१७८॥

9179@1   कस्तूरी जायते कस्मात् को हन्ति करिणां शतम् ।
9179@2    किं कुर्यात् कातरो युद्धे मृगात् सिंहः पलायनम् ॥ ९१७९॥

9180@1   कस्तूरीति, किमङ्ग, सांपरिमलद्रव्यं किमप्यामरं  पेया किं, न हि,
कीदृशी, मृगदृशां श‍ृङ्गारलीलास्पदम् ।
9180@2    धार्या कुत्र, कुचस्थलीषु, कुचयोः स्थौल्यं ततो हीयते  क्लिष्टः
क्लिश्यति पक्वणैश्च बहुशः कस्तूरिकाविक्रयी ॥ ९१८०॥

9181@1   कस्तूरीतिलकं तस्या  जनयति शोभां भ्रुवोरन्तः ।
9181@2    कोदण्डमध्यलग्नं  फलमिव पञ्चेषुबाणस्य ॥ ९१८१॥

9182@1   कस्तूरीतिलकं बाले भाले मा कुरु मा कुरु ।
9182@2    अद्य साम्यं भजामीति जृम्भते शशलाञ्छनः ॥ ९१८२॥

9183@1   कस्तूरीतिलकं बाले भाले मा कुरु मा कुरु ।
9183@2    कलङ्कशङ्कया राहुर्ग्रसिष्यति तवाननम् ॥ ९१८३॥

9184@1   कस्तूरीतिलकं ललाटफलके वक्षःस्थले कौस्तुभं  नासाग्रे नवमौक्तिकं
करतले वेणुं करे कङ्कणम् ।
9184@2    सर्वाङ्गे हरिचन्दनं च कलयन् कण्ठे च मुक्तावलिं
गोपस्त्रीपरिवेष्टतो विजयते गोपालचूडामणिः ॥ ९१८४॥

9185@1   कस्तूरीतिलकं ललाटरचितं नासामणिं निस्तलं  वक्त्रं
कुञ्चितकेशपाशमनिशं दृष्टिं निसृष्टां पुरः ।
9185@2    पुंसां मानसमत्स्यबन्धनविधौ धत्सेऽत्र वत्से स्वयं
जम्बूवज्जलबिन्दुवज्जलजवज्जम्बालवज्जालवत् ॥ ९१८५॥

9186@1   कस्तूरीतिलकन्ति भालफलके देव्या मुखाम्भोरुहे  रोलम्बन्ति
तमालबालमुकुलोत्तंसन्ति मौलिं प्रति ।
9186@2    याः कर्णे विकचोत्पलन्ति कुचयोरङ्के च कालागुरु-  स्थासन्ति प्रथयन्तु
तास्तव शिवं श्रीकण्ठकण्ठत्विषः ॥ ९१८६॥

9187@1   कस्तूरीयन्ति भाले तदनु नयनयोः कज्जलीयन्ति कर्ण-  प्रान्ते
नीलोत्पलीयन्त्युरसि मरकतालंकृतीयन्ति देव्याः ।
9187@2    रोमालीयन्ति नाभेरुपरि हरिमणीमेखलीयन्ति मध्ये  कल्याणं कुर्युरेते
त्रिजगति पुरजित्कण्ठभासां विलासाः ॥ ९१८७॥

9188@1   कस्तूरीवरपत्रभङ्गनिकरो भ्रष्टो न गण्डस्थले  नो लुप्तं सखि
चन्दनं स्तनतटे धौतं न नेत्राञ्जनम् ।
9188@2    रागो न स्खलितस्तवाधरपुटे ताम्बूलसंवर्धितः  किं रुष्टासि
गजेन्द्रमत्तगमने किं वा शिशुस्ते पतिः ॥ ९१८८॥

9189@1   कस्तूरी सितिमानमागतवती शौक्ल्यं गताः कुन्तला  नीलं चोलमभूत्
सितं धवलिमा जातो मणीनां गणे ।
9189@2    ध्वान्तं शान्तमभूत् समं नरपते त्वत्कीर्तिचन्द्रोदये
त्रैलोक्येङ्प्यभिसारसाहसरसः शान्तः कुरङ्गीदृशाम् ॥ ९१८९॥

9189A@1   कस्तूर्या तत्कपोलद्वयभुवि मकरीनिर्मितौ प्रस्तुतायां  निर्मित्सूनां
स्ववक्षस्यतिपरिचयनात् त्वत्प्रशस्तीरुपांशु ।
9189A@2    वीर श्रीसिंहभूप त्वदहितकुभुजां राज्यलक्ष्मीसपत्नी-  मानव्याजेन
लज्जां सपदि विदधते स्वावरोधे प्रगल्भाः ॥

9190@1   कस्ते शशाङ्क मोहः  सुधाकरोऽहं न कोऽपि मद्भिन्नः ।
9190@2    किं ननु पश्यसि निजभा-  जयि वनिताया मुखं मूढ ॥ ९१९०॥

9191@1   कस्ते शौर्यमदो योद्धुं त्वय्येकं सप्तिमास्थिते ।
9191@2    सप्तसप्तिसमारुढा भवन्ति परिपन्थिनः ॥ ९१९१॥

9192@1   कस्त्वं, कृष्णमवेहि मां किमिह ते, मन्मन्दिराशङ्कया  युक्तं
तन्नवनीतभाजनपुटे न्यस्तः किमर्थं करः ।
9192@2    कर्तुं तत्र पिपीलिकापनयनं, सुप्ताः किमुद्बोधिता  बाला, वत्सगतिं
विवेक्तुमिति संजल्पन् हरिः पातु वः ॥ ९१९२॥

9193@1   कस्त्वं, कोऽपि, कुतोऽसि, रत्नवसतेस्तीरादहं नीरधेर्,  लब्धं
किंचन, गर्जितैर्बधिरता दृग्व्याहतिः सैकतैः ।
9193@2    मा खेदं कुरु तादृगौर्वदहनज्वालावलीदुःसहं  क्षारोदं यदुपास्य
जीवसि सखे श्लाघ्यं न तन् मन्यसे ॥ ९१९३॥

9194@1   कस्त्वं कोऽहं कुत आयातः  का मे जननी को मे तातः ।
9194@2    इति परिभावय सर्वमसारं  सर्वं त्यक्वा स्वप्नविचारम् ॥ ९१९४॥

9195@1   कस्त्वं, तासु यदृच्छया, कितव यास्तिष्ठन्ति गोपाङ्गनाः  प्रेमाणं
न विदन्ति यास्, तव हरे किं तासु ते कैतवम् ।
9195@2    एषा हन्त हताशया यदभवं त्वय्येकताना परं  तेनास्याः प्रणयोऽधुना
खलु मम प्राणैः समं यास्यति ॥ ९१९५॥

9196@1   कस्त्वं, पीतांबरोऽहं, किमु वदसि मृषा चांबरं केन पीतं  मुग्धे
कंसस्य शत्रुः, शिव शिव सालिलं सस्यवैरि क्व दृष्टम्।
9196@2    मल्लास्यध्वंसनोऽहं किमिति निजमहो लास्यमध्वंसि चेति
व्याहारैर्वल्लवीनां निशि भवतु मुदेऽनुत्तरः श्रीपतिर्वः ॥ ९१९६॥

9197@1   कस्त्वं ब्रह्म, न्नपूर्वः, क्व च तव वसति, र्याखिला ब्रह्मसृष्टिः
कस्ते नाथो, ह्यनाथः, क्व च तव जनको, नैव तातं स्मरामि
9197@2    किं तेऽभीष्टं ददामि, त्रिपदपरिमिता भूमि, रल्पं किमेतत्  त्रैलोक्यं,
भावगर्भं बलिमिदमवदद् वामनो वः स पायात् ॥ ९१९७॥

9198@1   कस्त्वं ब्रह्मन्न्, अपूर्वस्, त्वदनुचरजनो, नास्त्यनाथोऽहमेकः,  किं
दद्यामीप्सितं ते, त्रिपदविहरणस्थानमेतत्, कियत्ते ।
9198@2    त्रैलोक्यं तद् द्विजातेर्मम शमनिरतस्येति सम्मूढभावा  विष्णोर्वाचः
सुरारौ कृतकपटपदन्यासमुग्धाः पुनन्तु ॥ ९१९८॥

9199@1   कस्त्वं भद्र, खलेश्वरोऽहम्, इह किं घोरे वने स्थीयते,
शार्दूलादिभिरेव हिंस्रपशुभिः भोज्योऽहमित्याशया ।
9199@2    कस्मात् कष्टमिदं त्वया व्यवसितं, मद्देहमाम्साशिनः
प्रत्युत्पन्ननृमांसभक्षणधियस्ते घ्नन्तु सर्वान्नरान् ॥ ९१९९॥

9200@1   कस्त्वं भोः, कथयामि दैवहतकं मां विद्धि शाखोटकं  वैराग्यादिव
वक्षि, साधु विदितं, कस्मादिदं, कथ्यते ।
9200@2    वामेनात्र वटस्तमध्वगजनः सर्वात्मना सेवते  न च्छायापि परोपकारकरणे
मार्गस्थितस्यापि मे ॥ ९२००॥

9201@1   कस्त्वं भोः, कविरस्मि, तत् किमु सखे क्षीणोऽस्य, नाहारतो  धिग् देशं
गुणिनोऽपि, दुर्मतिरियं देशं न मामेव धिक् ।
9201@2    पाकार्थी क्षुधितो यदैव विदधे पाकाय दुद्धिं तदा  विन्ध्ये
नेन्धनमम्बुधौ न सलिलं नान्नं धरित्रीतले ॥ ९२०१॥

9202@1   कस्त्वं भो निशि, केशवः, शिरसिजैः किं नाम गर्वायसे  भद्रे
शौरिरहं, गुणैः र्पितृगतैः पुत्रस्य किं स्यादिह ।
9202@2    चक्री चन्द्रमुखि, प्रयच्छसि न मे कुण्डीं घटीं देहिनीम्  इत्थं
गोपवधूहृतोत्तरतया दुःस्थो हरिः पातु वः ॥ ९२०२॥

9203@1   कस्त्वं लोहितलोचनास्यचरणो, हंसः, कुतो मानसात्  किं तत्रास्ति,
सुवर्णपङ्कजवनान्यम्भः सुधासन्निभम् ।
9203@2    रत्नानां निचयाः प्रवालमणयो वैडूर्यरोहाः क्वचिच्,  अम्बूका अपि सन्ति,
नेति च बकैराकर्ण्य हीहीकृतम् ॥ ९२०३॥

9204@1   कस्त्वं वानर, रामराजभवने लेखार्थसंवाहको,  यातः कुत्र पुरागतः
स हनुमान् निर्दग्धलङ्कापुरः ।
9204@2    वद्धो राक्षससूनुनेति कपिभिः संताडितस्तर्जितः  स व्रीडात्तपराभवो
वनमृगः कुत्रेति न ज्ञायते ॥ ९२०४॥

9204A@1   कस्त्वं, शूली, प्रविश भिषजां वेश्म, वैद्यं न जाने,  स्थाणुर्बाले,
न वदति तरु-र्नीलकण्ठः प्रमुग्धे ।
9204A@2    केकामेकां वद त्वं, पशुपतिरबले, नैव दृष्टे विषाणे  इत्येवं
शैलकन्याप्रतिवचनजडः पातु वः पार्वतीशः ॥

9205@1   कस्त्वं शूली, मृगय भिषजं नीलकण्ठः प्रियेऽहं  केकामेकां वद,
पशुपति,-र्नैवदृश्ये विषाणे ।
9205@2    मुग्धें स्थाणुः, स चरति कथं, जीवितेशः शिवाया  गच्छाटव्यामिति
हतवचाः पातु वश्चन्द्रचूडः ॥ ९२०५॥

9206@1   कस्मात् कस्मिन् समुत्पन्ने सरागं भुवनत्रयम् ।
9206@2    अत्रादौ कथितं श्लोके यो जानाति स पण्डितः ॥ ९२०६॥

9207@1   कस्मात् कोऽहं किमपि च भवान् कोऽयमत्र प्रपञ्चः  स्वं स्वं
वेद्यं गगनसदृशं पूर्णतत्त्वप्रकाशम् ।
9207@2    आनन्दाख्यं समरसघने बाह्यमन्तर्विहीने  निस्त्रैगुण्ये पथि विचरतः
को विधिः को निषेधः ॥ ९२०७॥

9208@1   कस्मात् तन्वि तनूनि सम्प्रति समान्यङ्गानि जातानि ते  कस्मात् कोकनदप्रभं
मुखमिदं जातं हि चन्द्रोपमम् ।
9208@2    एवं पृच्छति वल्लभेऽम्बुजमुखि प्रोष्यस्वभावादिति  व्यावृत्याथ
तया सगद्गदरवं मुक्तश्च बाष्पोत्करः ॥ ९२०८॥

9209@1   कस्मात् त्वं क्व नु दृश्यते सुखमुखं क्वास्तेऽन्धकारः परं  क्व
स्त्रीषु स्मरधूमकेतुरुदितेओ दृष्टा युवानः क्व ते ।
9209@2    गन्ता क्व क्व च पञ्चमः क्व णसकृत् क्वात्संकुरो निद्गतः
क्वानन्दैकरसोदयः क्व नु सती कैवाध्वगस्तत्कथा ॥ ९२०९॥

9210@1   कस्मात् त्वं, तातगेहाद्, अपरमभिनवा ब्रूहि का तत्र वार्ता,  देव्या देवो
जितः, किं वृषडमरुचिताभस्मभोगीन्द्रचन्द्रान् ।
9210@2    इत्येवं बर्हिनाथे कथयति सहसा भर्तूभिक्षाविभूषा-  वैगुण्योद्वेगजन्मा
जगदवतु चिरं हारवो भृङ्गरीटेः ॥ ९२१०॥

9211@1   कस्मात् त्वं दुर्बलासीति सख्यस्तां परिपृच्छति ।
9211@2    त्वयि संनिहिते तासु दद्यात् कथय सोत्तरम् ॥ ९२११॥

9212@1   कस्मात् त्वं, भवदालयाद्, वद सखे क्षेमं, तवानुग्रहाद्,  दृष्टा मे
सुभगा, न तेऽस्ति सुभगा दृष्टा भवद्गेहिनी ।
9212@2    स्वर्भानुं विषमेक्षणं विषधरं काकं वराकी गृहे
चन्द्रानङ्गसमीरकोकिलभयाद् व्यग्रा लिखन्ती मुहुः ॥ ९२१२॥

9213@1   कस्मात् त्वं हि विखिद्यसे कतिपयैरेव प्रिये वासरैर् आयाता वयमेहि धेहि
पुरतः प्रास्थानिकं मङ्गलम् ।
9213@2    एवं वादिनि वल्लभे दयितया निःश्वस्य पाणौ कृती  मङ्गल्यः कलशो
विलोचनपयोधाराभिरापूरितः ॥ ९२१३॥

9214@1   कस्मात् पार्वति निष्ठुरासि, सहजः शैलोद्भवानामयं  निःस्नेहासि कथं,
न भस्मपुरुषः स्नेहं विभर्ति क्वचित् ।
9214@2    कोपस्ते मयि निष्फलः प्रियतमे, स्थाणौ फलं किं भवेद्  इत्थं
निर्वचनीकृतो गिरिजया शंभुश्चिरं पातु वः ॥ ९२१४॥

9215@1   कस्मात् संल्किश्यते विद्वान् व्यर्थयार्थेहयासकृत् ।
9215@2    कस्यचिन् मायया नूनं लोकोऽयं सुविमोहितः ॥ ९२१५॥

9216@1   कस्मात् सत्यवतीसुतेन मुनिना नोक्तं भविष्यत्कथा-  मध्ये
रूपमनादिमध्यनिधनस्येहं हरेर्मानुषम् ।
9216@2    इत्थं व्युत्थितविश्वकण्टकचमूनिर्मूलनव्यापृतं
संग्रामाम्बरसूर्यमम्बरचरास्त्वां वीक्ष्य संशेरते ॥ ९२१६॥

9217@1   कस्मादद्य न भूषितं वपुरिदं सद्भूषणैः काञ्चनैः
कस्मादच्छतराणि नाद्य वसनान्यङ्गीकृतानि त्वया ।
9217@2    उक्ता सेति मया मनोज्ञ विजने बाला विशालाक्ष मा  क्षिप्रं रोदनमेकमेव
विदधे प्रत्युत्तरं नो ददौ ॥ ९२१७॥

9218@1   कस्मादिदं नयनमस्तमिताञ्जनश्रि  विश्रान्तपत्ररचनौ च कुतः
कपोलौ ।
9218@2    श‍ृङ्गारवारिरुहकाननराजहंसि  कस्मात् कृशासि विरसासि मलीमसासि
॥ ९२१८॥

9219@1   कस्मादिन्दुरसौ धिनोति जगतीं पीयूषगर्भैः करैः  कस्माद् वा जलधारयैव
धरणिं धाराधरः सिञ्चति ।
9219@2    भ्रामं भ्राममयं च नन्दयति वा कस्मात् त्रिलोकीं रविः  साधूनां हि
परोपकारकरणे नोपाध्यपेक्षं मनः ॥ ९२१९॥

9220@1   कस्माद् दूति श्वसिषि निभृतं, सत्वरावर्तनेन  भ्रष्टो रागः
किमधरदले, प्रार्थनाभिस्त्वदर्थम् ।
9220@2    स्रस्ता चेयं किमलकततिस्, तत्पदालुण्ठनेन  वासस्तस्य त्वयि वद कथं,
प्रत्ययार्थं तवैव ॥ ९२२०॥

9221@1   कस्माद् भग्नाः सुमुखि वलया, मार्गपातान्निशायां  किं ते वक्त्रं
विगतरचनं, क्षालितं धूलिपूर्णम् ।
9221@2    ओष्ठे रागः किमपि गलित, स्त्वद्व्यथोच्छ्वासवातैस् तद्वासः किं,
हृतमिति मया वस्त्रलोभात् किलेति ॥ ९२२१॥

9222@1   कस्माद् भयमिह मरणाद्  अन्धादपि को विशिष्यते रागी ।
9222@2    कः शूरो यो ललना-  लोचनबाणैर्न विव्यथितः ॥ ९२२२॥

9223@1   कस्मिञ्छेते मुरारिः क्व न खलु वसतिर्वायसी को निषेधः  स्त्रीणां
रागस्तु कस्मिन् क्व नु खलु सितिमा शैरिसंबोधनं किम् ।
9223@2    संबुद्धिः काऽहिमांशोर्विधिहरवयसां चापि संबुद्धयः का  ब्रूते
लुब्धः कथं वा कुरुकुलहननं केन तत् केशवेन ॥ ९२२३॥

9224@1   कस्मान् म्लायसि मालतीव मृदितेत्यालीजने पृच्छति  व्यक्तं नोदितमार्तयापि
विरहे शालीनया बालया ।
9224@2    अक्ष्णोर्बाष्पचयं निगृह्य कथमप्यालोकितः केवलं
किंचित्कुड्मलकोटिभिन्नशिखरश्चूतद्रुमः प्राङ्गणे ॥ ९२२४॥

9225@1   कस्मिन् कर्मणि सामर्थ्यम् अस्य नोत्तपतेतराम् ।
9225@2    अयं साधुचरस्तस्माद् अञ्जलिर्बध्यतामिह ॥ ९२२५॥

9226@1   कस्मिन्नपि मते सत्ये हताः सर्वमतत्यजः ।
9226@2    तद्दृष्ट्या व्यर्थतामात्रम् अनर्थस्तु न धर्मजः ॥ ९२२६॥

9227@1   कस्मिन् वसन्ति वद मीनगणा विकल्पं  किं वापदं वदति किं कुरुते
विवस्वान् ।
9227@2    विद्युल्लतावलयवान् पथिकाङ्गनानाम्  उद्वेजको भवति कः खलु वारिवाहः
॥ ९२२७॥

9228@1   कस्मिन् स्वपिति कंसारिः कावृत्तिरधमा नृणाम् ।
9228@2    किं ब्रूते पितरं बालः किं दृष्ट्वा रमते मनः ॥ ९२२८॥

9229@1   कस्मै किं कथनीयं  कस्य मनःप्रत्ययो भवति ।
9229@2    रमयति गोपवधूटी  कुञ्जकुटीरे परं ब्रह्म ॥ ९२२९॥

9230@1   कस्मैचित् कपटाय कैटभरिपूरःपीठदीर्घालयां  देवि त्वामभिवाद्य
कुप्यसि न चेत् तत् किंचिदाचक्ष्महे ।
9230@2    यत् ते मन्दिरमम्बुजन्म किमिदं विद्यागृहं यच्च ते
नीचान्नीचतरोपसर्पणमपामेतत् किमाचार्यकम् ॥ ९२३०॥

9230A@1   कस्मैचित् प्रतिपाद्य विक्रमजितां विप्राय विश्वंभराम्  अब्धौ
वैभवलब्धवासरसिकः क्षेमाय रामोऽस्तु वः ।
9230A@2    श्लाघन्ते रणसीम्नि यस्य चरितं कालाग्निकूलंकष-
ज्वालोद्गारिकुठारकुक्षिनिहितक्ष्मापालचक्रा न् जनान् ॥

9231@1   कस्मैचिद् द्विजबन्धवे कियदपि क्षीरं पुरा नाथते  दत्तो येन
दयारसैकवपुषा दुग्धोद एवार्णवः ।
9231@2    श्रीश्रीवल्लभकल्पपादपसुधाचिन्तामणीब् हिः समं  स स्वामी मम
दैवतं तदितरो नाम्नापि नाम्नायते ॥ ९२३१॥

9232@1   कस्मै नमः सुरैरपि  सुतरां क्रियते दयाप्रधानाय ।
9232@2    कस्मादुद्विजितव्यं  संसारारण्यतः सुधिया ॥ ९२३२॥

9233@1   कस्मै यच्छति सज्जनो बहुधनं सृष्टं क्षगत् केन वा  शम्भोर्भानि
च को गले युवतिभिर्वेण्यां च का धार्यते ।
9233@2    गौरीशः कमताडयच्चरणतः का रक्षिता राक्षसैर् आरोहादवरोहतः
कलयतामेकं द्वयोरुत्तरम् ॥ ९२३३॥

9234@1   कस्मै हन्त फलाय सज्जन गुणग्रामार्जने सज्जसि  स्वात्मोपस्करणाय चेन्
मम वचः पथ्यं समाकर्णय ।
9234@2    ये भावा हृदयं हरन्ति नितरां शोभाभरैः संभृतास् तैरेवास्य
कलेः कलेवरपुषो दैनंदिनं वर्तनम् ॥ ९२३४॥

9235@1   कस्य करान्न स्खलिता  नीरनिधिक्लेदपिच्छिला लक्ष्मीः ।
9235@2    भृगुचरणधूलिपरुषे  हृदि परिबद्धा हरेः स्थिरेयमभूत् ॥ ९२३५॥

9236@1   कस्यचिज्जायते जन्तोः पादाघातस्तवाध्वनि ।
9236@2    पदभङ्गव्यथा शम्भो जृम्भते जम्भवैरिणः ॥ ९२३६॥

9237@1   कस्यचित् किमपि नो हरणीयं  मर्मवाक्यमपि नोच्चरणीयम् ।
9237@2    श्रीपतेः पदयुगं स्मरणीयं  लीलया भवजलं तरणीयम् ॥ ९२३७॥

9238@1   कस्यचित् समदनं मदनीय-  प्रेयसीवदनपानपरस्य ।
9238@2    स्वादितः सकृदिवासव एव  प्रत्युत क्षणविदंशपदेऽभूत् ॥ ९२३८॥

9239@1   कस्यचिन्न हि दुर्बुद्धेश्छन्दतो जायते मतिः ।
9239@2    यादृशं कुरुते कर्म तादृशं फलमश्नुते ॥ ९२३९॥

9240@1   कस्य तृषं न क्षपयसि  पिबति न कस्तव पयः प्रविश्यान्तः ।
9240@2    यदि सन्मार्गसरोवर  नक्री न क्रोडमधिवसति ॥ ९२४०॥

9241@1   कस्य दोषः कुले नास्ति व्याधिना को न पीडितः ।
9241@2    व्यसनं केन न प्राप्तं कस्य सौख्यं निरन्तरम् ॥ ९२४१॥

9242@1   कस्य न दयितं वित्तं  चित्तं ह्रियते न कस्य वित्तेन ।
9242@2    किं तु यशोधनलुब्धा  वाञ्छन्ति न दुष्कृतैरर्थान् ॥ ९२४२॥

9243@1   कस्य न प्रतिहतं बत चक्षुर् ध्वान्तसन्ततिभिरड्डमराभिः ।
9243@2    केवलं मनसिजप्रतिहतानां  नावधूतमभिसारवधूनाम् ॥ ९२४३॥

9244@1   कस्य न वाहनयोग्या  मुग्धधियस्तुच्छसाधने लग्नाः ।
9244@2    प्रीततया प्रशमरुचश्  चपलासु स्त्रीषु येऽदान्ताः ॥ ९२४४॥

9245@1   कस्य नो कुरुते मुग्धे पिपासाकुलितं मनः ।
9245@2    अयं ते विद्रुमच्छायो मरुमार्ग इवाधरः ॥ ९२४५॥

9246@1   कस्य मरौ दुरधिगमः  कमले कः कथय विरचितावासः ।
9246@2    कैस्तुष्यति चामुण्डा  रिपवस्ते वद कुतो भ्रष्टाः ॥ ९२४६॥

9247@1   कस्य माता कस्य पिता कस्य बन्धुर्महामुने ।
9247@2    विभ्रमश्च स्मृतिभ्रंशात् तेन मुह्यन्ति जन्तवः ॥ ९२४७॥

9248@1   कस्य माता पिता कस्य कस्य भार्या सुतोऽपि वा ।
9248@2    जातौ जातौ हि जीवानां भविष्यन्त्यपरेऽपरे ॥ ९२४८॥

9248A@1   कस्य वक्तव्यता नास्ति सोपायं को न जीवति ।
9248A@2    व्यसनं केन न प्राप्तं कस्य सौख्यं निरन्तरम् ॥

9249@1   कस्य वशे प्राणिगणः  सत्यप्रियभाषिणो विनीतस्य ।
9249@2    क्व स्थातव्यं न्याय्ये  पथि दृष्टादृष्टलाभाय ॥ ९२४९॥

9249A@1   कस्य स्यान्न स्खलितं पूर्णाः सर्वे मनोरथाः कस्य ।
9249A@2    कस्येह सुखं नित्यं दैवेन न खण्डितः को वा ॥

9250@1   कस्य स्वर्गश्रियो वश्याः कस्य चैन्द्रं पदं भुवि ।
9250@2    कं देवा बहु मन्यन्ते सङ्ग्रामे मरणादृते ॥ ९२५०॥

9251@1   सङ्ग्रामे मरणं पुण्यं गयायां मरणे तथा ।
9251@2    गङ्गायां मरणे मोक्षः सङ्ग्रामे मरणं सुखम् ॥ ९२५१॥

9252@1   यदि वस्तुं मनः पुंसां स्वर्गस्त्रीभिः समं चिरात् ।
9252@2    अपरां सुखितां कृत्वा सङ्ग्रामे म्रियतां तदा ॥ ९२५२॥

9253@1   कस्यांचिद् वाचि कैश्चिन्ननु यदि विहितं दूषणं दुर्दुरूढैश्
छिन्नं किं नस्तदा स्यात् प्रथितगुणवतां काव्यकोटीश्वराणाम् ।
9253@2    वाहाश्चेद् गन्धवाहाधिकविहितजवाः पञ्चषाश्चान्धखंजाः  का हानिः
शेरशाहक्षितिपकुलमणेरश्वकोटीश्वरस्य ॥ ९२५३॥

9254@1   कस्याख्याय व्यतिकरमिमं मुक्तदुःखो भवेयं  को जानीते
निभृतमुभयोरावयोः स्नेहसारम् ।
9254@2    जानात्येकं शशधरमुखि प्रेमतत्त्वं मनो मे  त्वामेवैतच्चिरमनुगतं
तत् प्रिये किं करोमि ॥ ९२५४॥

9255@1   ॥। ॥। ॥। ॥।

9255@2    कस्यात्यन्तं सुखमुपनतं दुःखमेकान्ततो वा ।
9255@3नीचैर्गच्छत्युपरि च दशा चक्रनेमिक्रमेण ॥ ९२५५॥

9256@1   कस्यादेशात् क्षपयति तमः सप्तसप्तिः प्रजानां  छायाहेतोः पथि
विटपिनामञ्जलिः केन बद्धः ।
9256@2    अभ्यर्थ्यन्ते नवजलमुचः केन वा वृष्टिहेतोर् जात्यैवैते परहितविधी
साधवो बद्धकाङ्क्षाः ॥ ९२५६॥

9257@1   कस्या नाम किमत्र नास्ति विदितं यद् वीक्ष्यमाणोऽप्ययं  लोको मूक इवास्ति
मां प्रति पुनः सर्वो जनस्तप्यते ।
9257@2    शक्यं दर्शयितुं न पूगफलवत् कृत्वा द्विधेदं वपुर् यत् सत्यं
सखि वीक्षितः खलु मया नूनं चतुर्थ्याः शशी ॥ ९२५७॥

9258@1   कस्यानित्येष्वनित्यस्य स्नेहो भवितुमर्हति ।
9258@2    येन जन्मसहस्राणि द्रष्टव्यो न पुनः प्रियः ॥ ९२५८॥

9259@1   कस्यानिमेषवितते नयने दिवौको-  लोकादृते जगति ते अपि वै गृहीत्वा ।
9259@2    पिण्डे प्रसारितमुखेन तिमे किमेतद्  दृष्टं न बालिश विशद्बडिशं
त्वयान्तः ॥ ९२५९॥

9260@1   कस्यापि कोऽपि कुरुते  न सुखं दुःखं न दैवमपहाय ।
9260@2    विदधाति वृथा गर्वं  खलोऽहमहितस्य हन्तेति ॥ ९२६०॥

9261@1   कस्यापि कोऽप्यतिशयोऽस्ति स तेन लोके  ख्यातिं प्रयाति न हि सर्वविदस्तु
सर्वे ।
9261@2    किं केतकी फलति किं पनसः सुपुष्पः  किं नागवल्ल्यपि च
पुष्पफलैरुपेता ॥ ९२६१॥

9261A@1   कस्यापि चाग्रतो नैव प्रकाश्यः स्वगुणः स्वयम् ।
9261A@2    अतुच्छत्वेन तुच्छोऽपि वाच्यः परगुणः पुनः ॥

9262@1   कस्यामोदं कमलं  वदनमिदं ते प्रिये न संतनुयात् ।
9262@2    अवलम्ब्य मित्रमेकं  विकसति न यदन्यथा जातु ॥ ९२६२॥

9263@1   कस्याश्चित् सुभग इति श्रुतश्चिरं यस् तं
दृष्ट्वाधिगतरतेर्निमीलिताक्ष्याः ।
9263@2    निस्पन्दं वपुरवलोक्य सौविदल्लाः  सन्तेपुर्विधुरधियो निशान्तवध्वाः
॥ ९२६३॥

9264@1   कस्याश्चिन् मुखमनु धौतपत्रलेखं  व्यातेने सलिलभरावलम्बिनीभिः ।
9264@2    किञ्जल्कव्यतिकरपिञ्जरान्तराभिश्  चित्रश्रीरलमलकाग्रवल्लरीभिः
॥ ९२६४॥

9265@1   कस्यास्ति नाशो मनसो वितत्या  क्व सर्वथा नास्ति भयं विमुक्तौ ।
9265@2    शल्यं परं किं निजमूर्खतैव  के के ह्युपास्या गुरवश्च सन्तः ॥ ९२६५॥

9266@1   कस्येदं भवनं, ममैव, भवती का सुभ्रु, लाटाङ्गना  केर्य, मुग्धतरा
सखी मम, पतिर्गेहेऽस्ति किं, तेन वा ।
9266@2    इत्थं पान्थवचो दिनान्तसमये गूढार्थमाकर्ण्य वै
मन्दान्दोलितकुण्डलस्तबकया तन्व्यावधूतं शिरः ॥ ९२६६॥

9267@1   कस्येमौ पितरौ मनोभववता तापेन संयौजिताव् अन्योन्यं तनयादिकं
जनयतो भूम्यादिभूतात्मभिः ।
9267@2    इत्थं दुःस्थमतिर्मनोभवरतिर्यो मन्यते नास्तिकः  शान्तिस्तस्य कथं
भवेद् धनवतो दुष्कर्मंधर्माश्रयात् ॥ ९२६७॥

9268@1   कस्येयं तरुणि प्रपा, पथिक नः, किं पीयतेऽस्यां, पयो  धेनूनामथ
माहिषं बधिर रे वारः, कथं मङ्गलः ।
9268@2    सोमो वाथ शनैश्चरो, ऽमृतमिदं, तत्तेऽधरे दृश्यते  श्रीमत्पान्थ
विलाससुन्दर सखे यद् रोचते तत् पिब ॥ ९२६८॥

9269@1   कस्योदपत्स्यत रुचिर्विरसावसाने  स्तोकस्थितावनुचितप्रभवे भवेऽस्मिन् ।
9269@2    नारायणस्मृतिकथामृतपानगोष्ठी  चेतोविनोदनमियं यदि नाम न स्यात्
॥ ९२६९॥

9270@1   कस्योपयोगमात्रेण धनेन रमते भनः ।
9270@2    पदप्रमाणमाधारम् आरूढः को न कम्पते ॥ ९२७०॥

9271@1   कस्राघातैः सुरभिरभितः सत्वरं ताडनीयो  गाढाम्रेडं मलयमरुतः
श‍ृङ्खलादाम दत्त ।
9271@2    कारागारे क्षिपत तरसा पञ्चमं रागराजं  चन्द्रं चूर्णीकुरुत च
शिलापट्टके पिष्टपेषम् ॥ ९२७१॥

9272@1   कह्लारस्पर्शगर्भैः शिशिरपरिगमात् कान्तिमद्भिः कराग्रैश्
चन्द्रेणालिङ्गितायास्तिमिरनिवसने स्रंसमाने रजन्याः ।
9272@2    अन्योन्यालोकिनीभिः परिचयजनितप्रेमनिष्यन्दिनीभिर् दूरारूढे प्रमोदे
हसितमिव परिस्पष्टमाशावधूभिः ॥ ९२७२॥

9273@1   कांचिद् दिनार्धसमये रविरश्मितप्तां
नीलांशुकाञ्चलनिलीनमुखेन्दुम्बिम्बाम् ।
9273@2    तां तादृशीं समनुवीक्ष्य कविर्जगाद  राहुर्दिवा ग्रसति पर्व विना
किलेन्दुम् ॥ ९२७३॥

9274@1   कां तपस्वी गतोऽवस्थाम् इति स्मेराविव स्तनौ ।
9274@2    वन्दे गौरीघनाश्लेषभवभूतिसिताननौ ॥ ९२७४॥

9275@1   कांश्चिच्चाटुवचःशतैर्निजसुताप्रेमातिरेकै ः परान्  अन्यान्
वक्ररवाक्रमैर्धनवतः प्रापय्य गेहं निजम् ।
9275@2    प्राग्दत्तग्रहणप्रगल्भकितवव्याजादवष्टभ्य तान्  कुट्टिन्यः
स्फुटमप्रगल्भचरितानेतान् निहन्तुं क्षमाः ॥ ९२७५॥

9276@1   कांश्चित् कल्पशतं कृतस्थितिचयान् कांश्चिद् युगानां शतं
कांश्चिद् वर्षशतं तथा कतिपयान् जन्तून् दिनानां शतम् ।
9276@2    तांस्तान् कर्मभिरात्मनः प्रतिदिनं संक्षीयमाणायुषः  कालोऽयं
कवलीकरोति सकलान् भ्रातः कुतः कौशलम् ॥ ९२७६॥

9277@1   कांश्चित् तुच्छयति प्रपूरयति वा कांश्चिन्नयत्युन्नतिं  कांश्चित्
पातविधौ करोति च पुनः कांश्चिन्नयत्याकुलान् ।
9277@2    अन्योन्यं प्रतिपक्षसंहतिमिमां लोकस्थितिं बोधयन्न्  एष क्रीडति
कूपयन्त्रघटिकान्यायप्रसक्तो विधिः ॥ ९२७७॥

9278@1   कांश्चिदर्थान् नरः प्राज्ञो लघुमूलान् महाफलान् ।
9278@2    क्षिप्रमारभते कर्तुं न विघ्नयति तादृशान् ॥ ९२७८॥

9279@1   कांसीकृतासीत् खलु मण्डलीन्दोः  संसक्तरश्मिप्रकरा स्मरेण ।
9279@2    तुला च नाराचलता निजैव  मिथोनुरागस्य समीकृतौ वाम् ॥ ९२७९॥

9280@1   कांस्यस्वन इवाभाति यस्मिन् खड्गहते ध्वनिः ।
9280@2    खङ्गोत्तमं तं वदति गिरिशः शुभवर्धनम् ॥ ९२८०॥

9281@1   कां हरिरभरत् सूकररूपः  कामरिरहितामिच्छति भूपः ।
9281@2    केनाकारि च मन्मथजननं  केन विराजति तरुणीवदनम् ॥ ९२८१॥

9282@1   काकः काञ्चनपञ्जरे विनिहितः पद्माकरे कौशिकः  श्राद्धे श्वा विनियोजितो
हुतवहे हव्यः पलाण्डुः कृतः ।
9282@2    सर्वं तेन कृतं किमत्र बहुना मद्यं महाशान्तये  येनाज्ञानवता
महीयसि पदे नीचः समारोपितः ॥ ९२८२॥

9283@1   काकः कृष्णः पिकः कृष्णः को भेदः पिककाकयोः ।
9283@2    वसन्तसमये प्राप्ते काकः काकः पिकः पिकः ॥ ९२८३॥

9284@1   काकः कोकिलमुन्नमय्य कुरुते चूते फलास्वादनं  भुङ्क्ते राजशुकं
निवार्य कुररः क्रीडापरो दाडिमम् ।
9284@2    घूको बर्हिणमास्य शाखिशिखरे शेते सजानिः सुखं  हा जातं विपरीतमद्य
विपिने श्येने परोक्षं गते ॥ ९२८४॥

9285@1   काकः पक्षबलेन भूपतिगृहे ग्रासं यदि प्राप्तवान्  किं वा तस्य
महत्त्वमस्य लघुता पञ्चाननस्यागता ।
9285@2    येनाक्रम्य करीन्द्रगण्डयुगलं निर्भिद्य हेलालवाल्  लब्ध्वा ग्रासवरं
वराटकधिया मुक्तागणस्त्यज्यते ॥ ९२८५॥

9286@1   काकः पक्षिषु चाण्डालः स्मृतः पशुषु गर्दभः ।
9286@2    नराणां कोऽपि चाण्डालः स्मृतः सर्वेषु निन्दकः ॥ ९२८६॥

9287@1   काकः पद्मवने धृतिं न लभते हंसश्च कूपोदके  क्रोष्टा
सिंहगुहान्तरे सुविपुले नीचस्तु भद्रासने ।
9287@2    कुस्त्री सत्पुरुषं न जातु भजते सा सेव्यते दुर्जनैः  या यस्य
प्रकृतिर्विधातृविहिता सा तस्य किं वार्यते ॥ ९२८७॥

9288@1   काकः श्वानोऽकुलीनश्च बिडालः सर्प एव च ।
9288@2    अकुलीना च या नारी तुल्यास्ते परिकीर्तिताः ॥ ९२८८॥

9289@1   काकः स्वभावचपलः परिशुद्धवृत्तिर् लब्ध्वा बलिं स्वजनमाह्वयते
परांश्च ।
9289@2    चर्मास्थिमांसवति हस्तिकलेवरेऽपि  श्वा द्वेष्टि हन्ति च परान्
कृपणस्वभावः ॥ ९२८९॥

9290@1   काक आह्वयते काकान् याचको न तु याचकान् ।
9290@2    काकयाचकयोर्मध्ये वरं काको न याचकः ॥ ९२९०॥

9291@1   काककुर्कुटकायस्थाः सजातिपरिपोषकाः ।
9291@2    सजातिपरिहन्तारः सिंहाः श्वानो द्विजा गजाः ॥ ९२९१॥

9292@1   काकचञ्चुपुटीकृत्य ओष्ठौ प्रोक्तानिलं पिबेत् ।
9292@2    ओंकारध्वनिनाकृष्य पूरयेद् यावदन्तरम् ॥ ९२९२॥

9293@1   काकजङ्घाजटा निद्रां कुरुते मस्तके स्थिता ।
9293@2    पुष्योद्धृतं शुनः पित्तम् अपस्मारघ्नमञ्जनात् ॥ ९२९३॥

9294@1   काकजङ्घारसः कर्णे क्षिप्तो बाधिर्यनाशनः ।
9294@2    हन्ति कर्णे जटा बद्धा तस्या नेत्रामयं ध्रुवम् ॥ ९२९४॥

9295@1   काकतालीययोगेन यदनात्मवति क्षणम् ।
9295@2    करोति प्रणयं लक्ष्मीस्तत् तस्याः स्त्रीत्वचापलम् ॥ ९२९५॥

9296@1   काकतालीयवत् प्राप्तं दृष्ट्वापि निधिमग्रतः ।
9296@2    न स्वयं दैवमादत्ते पुरुषार्थमपेक्षते ॥ ९२९६॥

9297@1   काकतुण्डोक्तिरपरा मल्लिकोक्तिरनोपमा (?) ।
9297@2    पाटलोक्तिश्च पद्मोक्तिः पद्मिन्युक्तिः स्फुटाः स्मृताः ॥ ९२९७॥

9298@1   काक त्वं फलनम्रविपिनं दैवात्समासादयन्  किं कर्णौ बधिरीकरोषि
परुषैः क्रेंकारकोलाहलैः ।
9298@2    मौनं चेदवलम्बसे रतभरप्रक्रान्तपुंस्कोकिल-  भ्रान्त्यापि त्वयि
सञ्चरन्ति न कथं मुग्धाकटाक्षच्छटाः ॥ ९२९८॥

9299@1   का कथा बाणसंधाने ज्याशब्देनैव दूरतः ।
9299@2    हुंकारेणेव धनुषः स हि विघ्नान् व्यपोहति ॥ ९२९९॥

9300@1   काकमांसं तथोच्छिष्टं स्तोकं तदपि दुर्बलम् ।
9300@2    भक्षितेनापि किं तेन येन तृप्तिर्न जायते ॥ ९३००॥

9301@1   काकमाची तथा कुष्ठं गोतक्रेण च पाचयेत् ।
9301@2    नाशयेन् मण्डलिक्ष्वेडम् अगदोऽयं सुनिश्चितम् ॥ ९३०१॥

9302@1   काकमाचीशिफा कर्णे बद्धा रात्रिज्वरापहा ।
9302@2    पाणिस्थं वृषवृन्दाकं द्यूते वितनुते जयम् ॥ ९३०२॥

9303@1   काकवराकमरालमवैषि  न जर्जरिताऽर्जुनतार्य कुतः ।
9303@2    विक्रमवैरिवधूजनलोचन-  कज्जलवज्जलमज्जनतः ॥ ९३०३॥

9304@1   काकश्च द्रुमकुट्टश्च मण्डूको नीलमक्षिकः ।
9304@2    लट्वया सह पञ्चैते गजं जघ्नुरुपायतः ॥ ९३०४॥

9305@1   काकस्य कति वा दन्ता मेषस्याण्डे कियत् पलम् ।
9305@2    गर्दभे कति रोमाणि व्यर्थैषातु विचारणा ॥ ९३०५॥

9306@1   काकस्य चञ्चुर्यदि हेमयुक्ता  माणिक्ययुक्तौ चरणौ च तस्य ।
9306@2    एकैकपक्षे गजराजमुक्ता  तथापि काको न च राजहंसः ॥ ९३०६॥

9307@1   काकस्य वृष्टिहेतोर् नीडं दिक्षु प्रशस्यते तिसृषु ।
9307@2    दुर्भिक्षमरणहेतुर् भवति सयाम्येषु कोणेषु ॥ ९३०७॥

9308@1   काकाः किं किं न कुर्वन्ति क्रोङ्कारं यत्र तत्र वा ।
9308@2    शुक एव परं वक्ति नृपहस्तोपलालितः ॥ ९३०८॥

9309@1   काकाः प्रभुप्रणिहितैः पिकपट्टबद्धेर् माकन्दबृन्दमकरन्दरसं
लभन्ताम् ।
9309@2    प्राप्ते वसन्तसमये कथमाचरन्ति  कर्णामृतानि कलपञ्चमकूजितानि
॥ ९३०९॥

9310@1   काकानां कोकिलानां च सीमाभेदः कथं भवेत् ।
9310@2    यदि विश्वसृजा साक्षं न कृता कर्णशष्कुली ॥ ९३१०॥

9311@1   काकानां प्रीतियोगं चिरसहवसतिं कोकिलापेक्षसे चेत्  तर्हि त्वं
तद्वदेव श्रवणपुटपटून् कुत्सितान् कूज शब्दान् ।
9311@2    अभ्यासस्तत्र नो चेत् तव गलदमृता गीरियं गुप्यतां वा  तामाकर्ण्य
स्वजातेरननुगुणगुणं त्वाममी सन्त्यजेयुः ॥ ९३११॥

9312@1   का कान्ता कालियारातेः पुनरर्थे किमव्ययम् ।
9312@2    किं वन्द्यं सर्वदेवानां फलेषु किमु सुन्दरम् ॥ ९३१२॥

9313@1   का का प्रिया प्रियतमं परिरभ्य दोर्भ्याम्  अभ्यागतेऽपि मिहिरे न जहाति
निद्राम् ।
9313@2    जागर्तु सज्जयतु चोलमितीव काकाः  काकालिरालिरिव गूढगिरश्चकार ॥ ९३१३॥

9314@1   का काबला निधुवनश्रमपीडिताङ्गी  निद्रां गता दयितबाहुलतानुबद्धा ।
9314@2    सा सा तु यातु भवनं मिहिरोद्गमोऽयं  सम्केतवाक्यमिति काकचया वदन्ति
॥ ९३१४॥

9314A@1   का कामधेनुरिह कश्  चिन्तामणिरपि च कल्पशाखी कः ।
9314A@2    सर्वाण्यमूनि भुवने  पर्यायवचांसि पुण्यस्य ॥

9315@1   काका मूर्ध्नि सुखं वसन्ति शतशः शाखासु शाखामृगा  घूकाः
कोटरगह्वरेषु मशलैर्दंशैश्च सान्द्रं दलम् ।
9315@2    आधारः कियतामसि स्थिरतरं शुद्धं च लब्धं यशः  पान्था
नोपसरन्ति चेत् क्षतमितः किं वृक्षराजस्य ते ॥ ९३१५॥

9316@1   का काली का मधुरा  का शीतलवाहिनी गङ्गा ।
9316@2    कं संजघान कृष्णः  कं बलवन्तं न बाधते शीतम् ॥ ९३१६॥

9317@1   काकाल्लौल्यं यमात् क्रौर्यं स्थपतेर्दृढघातिताम् ।
9317@2    एकैकाक्षरमादाय कायस्थः केन निर्मितः ॥ ९३१७॥

9317A@1   काका वृका घुकबकाश्च भेकाः  प्रणम्य युष्मानिदमेव याचे ।
9317A@2    कोलाहलं मा कुरुत क्षमध्वं  पुंस्कोकिलः कूजति मञ्जुरावम् ॥

9318@1   काकिन्याः पत्रमूलं सहचरसहितं केतकीनां च कन्दं  छायाशुष्कं
च भृङ्गं त्रिफलरसयुतं तैलमध्ये निधाय ।
9318@2    लौहे पात्रे प्रणीतं धरणितलगतं मासमात्रस्थितं तत्  केशाः
काशप्रकाशा अलिकुलसदृशाः सम्भवन्त्यस्य लेपात् ॥ ९३१८॥

9319@1   काकुं करोषि गृहकोणकरीषपुञ्ज-  गूढाङ्ग किं ननु वृथा कितव
प्रयाहि ।
9319@2    कुत्राद्य जीर्णतरणिभ्रमनातिभीत-  गोपाङ्गनागणविडम्बनचातुरी ते
॥ ९३१९॥

9320@1   काकुत्स्थस्य दशाननो न कृतवान् दारापहारं यदि  क्वाम्भोधिः क्व च
सेतुबन्धघटना क्वोत्तीर्य लङ्काजयः ।
9320@2    पार्थस्यापि पराभवं यदि रिपुर्नादात् क्व तादृक् तपो  नीयन्ते रिपुभिः
समुन्नतिपदं प्रायः परं मानिनः ॥ ९३२०॥

9321@1   काकुत्स्थस्य प्रतापाग्निर्दीप्तपिङ्गैर्वलीमुखैः ।
9321@2    निर्वाणो राक्षसेन्द्रस्य मन्ये नीलैर्निशाचरैः ॥ ९३२१॥

9322@1   काकुत्स्थेन शिरांसि यानि शतशश्छिन्नानि मायानिधेः  पौलस्त्यस्य
विमानसीमनि तथा भ्रान्तानि नाकौकसाम् ।
9322@2    तान्येवास्य धनुःश्रमप्रशमनं कुर्वन्ति सीतापतेः
क्रीडाचामरडम्बरानुकृतिभिर्लोलायमानै ः कचैः ॥ ९३२२॥

9323@1   का कृता विष्णुना कीदृग् योषितां कः प्रशस्यते ।
9323@2    असेव्यः कीदृशः स्वामी को निहन्ता निशातमः ॥ ९३२३॥

9324@1   काके कर्णपुटीकठोरनिनदे पीयूषधारारस-
स्यन्दोदञ्चितचारुपञ्चमरुते साधारणे मय्यपि ।
9324@2    वन्यां वृत्तिमयं व्यधादिति मुधा वत्स व्यथां मा कृथाः  क्व कैवं
न कृतं जनेषु निकृतं दुर्मेधसा वेधसा ॥ ९३२४॥

9325@1   काके कार्ष्ण्यमलौकिकं धवलिमा हंसे निसर्गस्थितो  गांभीर्ये महदन्तरं
वचसि यो भेदः स किं कथ्यते ।
9325@2    एतावत्सु विशेषणेष्वपि सखे यत्रेदमालोक्यते  के काकाः खलु के च
हंसशिशवो देशाय तस्मै नमः ॥ ९३२५॥

9326@1   काके शौचं द्यूतकारेषु सत्यं  सर्पे क्षान्तिः स्त्रीषु कामोपशान्तिः ।
9326@2    क्लीबे धैर्यं मद्यपे तत्त्वचिन्ता  राजा मित्रं केन दृष्टं श्रुतं
वा ॥ ९३२६॥

9327@1   काकैः सह विवृद्धस्य कोकिलस्य कला गिरः ।
9327@2    खलसङ्गेऽपि नैष्ठुर्यं कल्याणप्रकृतेः कुतः ॥ ९३२७॥

9327A@1   काकैः सार्द्धं वसन् हंसः क्षोभते चावसीदति ।
9327A@2    गतः कोमल एवाऽसो जिह्मो दुष्टो न काकवत् ॥

9328@1   काकैरिमांश्चित्रबर्हान् मयूरान्  पराजैष्ठाः पाण्डवान् धार्तराष्ट्रैः ।
9328@2    हित्वा सिंहान् क्रोष्टुकान् गूहमानः  प्राप्ते काले शोचिता त्वं नरेन्द्र
॥ ९३२८॥

9329@1   काकैर्निष्कुषितं श्वभिः कबलितं वीचीभिरान्दोलितं  स्रोतोभिश्चलितं
तटान्तमलिनं गोमायुभिर्लोडितम् ।
9329@2    दिव्यस्त्रीकरचारुचामरमरुत्संवीज्यमानः कदा  द्रक्ष्येऽहं परमेश्वरि
त्रिपथगे भागीरथि स्वं वपुः ॥ ९३२९॥

9330@1   काकोदुम्बरिकायां  वल्मीको दृश्यते शिरा तस्मिन् ।
9330@2    पुरुषत्रये सपादे  पश्चिमदिक्स्था न सा वहति ॥ ९३३०॥

9331@1   काकोलः कलकण्ठिका कुवलयं कादम्बिनी कर्दमः  कंसारिः कबरी
कृपाणलतिका कस्तूरिका कज्जलम् ।
9331@2    कालिन्दी कषपट्टिका करिघटा कामारिकण्ठस्थली  यस्यैते करदा भवन्ति
सखि तद्वन्दे विनिद्रं तमः ॥ ९३३१॥

9332@1   का खलेन सह स्पर्धा सज्जनस्याभिमानिनः ।
9332@2    भाषणं भीषणं साधु दूषणं यस्य भूषणम् ॥ ९३३२॥

9333@1   का गणना विषयवशे  पुंसि वराके वराङ्गना स्पृहया ।
9333@2    व्याजेन वीक्षमाणा  ध्यानधियां स्पृशति सज्ज्ञानम् ॥ ९३३३॥

9334@1   काङ्क्षितेनाप्यलब्धेन भोगार्हे नवयौवने ।
9334@2    जराजीर्णशरीरस्य भारेणेव धनेन किम् ॥ ९३३४॥

9335@1   काचं मणिं काञ्चनमेकसूत्रे  मुग्धा निबध्नन्ति किमत्र चित्रम् ।
9335@2    विचारवान् पणिनिरेकसूत्रे  श्वानं युवानं मघवानमाह ॥ ९३३५॥

9336@1   काचः काञ्चनसंसर्गाद् धत्ते मारकतीं द्युतिम् ।
9336@2    अश्मापि याति देवत्वं महद्भिः सुप्रतिष्ठितः ॥ ९३३६॥

9337@1   काचः काञ्चनसंसर्गाद् धत्ते मारकतीं द्युतिम् ।
9337@2    तथा सत्संनिधानेन मूर्खो याति प्रवीणताम् ॥ ९३३७॥

9337A@1   काचकामलदोषेण पश्येन् नेत्रे विपर्ययम् ।
9337A@2    अभ्याख्यानं वदेज्जिह्वा तत्र रागक उच्यते ॥

9338@1   का चक्रे हरिणा, धने कृपणधीः कीदृग्, भुजंगेऽस्ति किं,  कीदृक्,
कुम्भसमुद्भवस्य जठरं, कीदृग्यियासुर्वधूः ।
9338@2    श्लोकः कीदृगभीप्सितः सुकृतिनां, कीदृङ्नभो निर्मलं,  क्षोणीमाह्वय
सर्वगं किमुदितं रात्रौ सरः कीदृशम् ॥ ९३३८॥

9339@1   काचाः काञ्चनभूषिताः कति न वा पुष्णन्ति रत्नश्रियं  मौलौ वा कति
नोद्वहन्त्यपधियस्तानेव रत्नभ्रमात् ।
9339@2    अक्ष्णां ये पुनरुन्मृजन्ति तिमिरं यैर्नाम रत्नाकरः  सिन्धुस्ते
पृथगेव हन्त मणयस्तेष्वप्यभिज्ञाः पृथक् ॥ ९३३९॥

9340@1   काचित् कराभ्यां कुसुमानि नीत्वा  दधार शंभोः पदयोः समीपे ।
9340@2    विवक्षया मन्मथदुष्प्रवृत्तेः  समुत्सृजन्ती विशिखानिवाग्रे ॥ ९३४०॥

9341@1   काचित् कीर्णा रजोभिर्दिवमनुविदधे भिन्नवक्रेन्दुलक्ष्मीर् अश्रीकाः
काश्चिदन्तर्दिश इव दधिरे दाहमुद्भ्रान्तसत्त्वाः ।
9341@2    म्रेमुर्वात्या इवान्याः प्रतिपदमपरा भूमिवत् कम्पमापुः  प्रस्थाने
पार्थिवानामशिवमिति पुरोभावि नार्यः शशंसुः ॥ ९३४१॥

9342@1   काचित् कृता कृतिरिति त्वयि सार्पितेति  कापि प्रमोदकणिका मम नान्तरङ्गे ।
9342@2    मौढ्यं मदीयमिह यद्विदितं ममैव  किं त्वम्ब विश्वसिमि दीनशरण्यतां
ते ॥ ९३४२॥

9343@1   काचित् तृषार्ता वनिता निदाघे  गङ्गां समभ्येत्य सुधासवर्णाम् ।
9343@2    आदाय तद्वारि करद्वयेन  विलोकयन्ती न पपौ किमेतत् ॥ ९३४३॥

9343-5 (करकिसलयकान्तिकान्त्या शोणितशङ्कयेति ।)
9344@1   काचित् पदैरस्खलितैः सखेलं  वान्तीषु शुद्धान्तकरेणुकासु ।
9344@2    राजाङ्गनानामकरोदवज्ञां  श्रोणीभरे च स्तनगौरवे च ॥ ९३४४॥

9345@1   काचित् पुरा विरहिणी परिवृद्धिहेतोर् यस्यै दिदेश सलिलं नवमालिकायै ।
9345@2    सा पुष्पितैव जलमश्रुवशाद् वियोगे  तस्यै प्रदाय कथमप्यनृणी
बभूव ॥ ९३४५॥

9346@1   काचित् स्वर्णलता तदूर्ध्वममलश्चन्द्रस्तदभ्यन्तरे  पद्मे तन्निकटं
तिलस्य कुसुमं तत्सन्निधौ पल्लवे ।
9346@2    हेम्नः किंचिदधस्तयोश्च कलशौ कान्तौ जगन्मोहनौ  स्वस्त्येतत्
प्रकरोतु वस्त्रिजगतां किं ब्रह्मकृष्णादिभिः ॥ ९३४६॥

9347@1   काचिद् बलिना क्रान्ता  काचिन् न जहाति कामिनं रुचिरम् ।
9347@2    अन्या पानकगोष्ठ्यां  नयति दिनं प्रीतकैः सार्धम् ॥ ९३४७॥

9348@1   काचिद् बालकवन्महीतलगता मूलच्छिदाकारणं  द्रव्येणार्जनपुष्पितापि
विफली काचिच्च जातिप्रभा ।
9348@2    काचिच्छ्रीः कदलीव भोगसुभगा सत्पुण्यबीजच्युता  सर्वाङ्गे सुभगा
रसाललतिकावत् पुण्यबीजाङ्किता ॥ ९३४८॥

9349@1   काचिद् बाला रमणवसतिं प्रेषयन्ती करण्डं  दासीहस्तात् सभयमलिखद्
व्यालमस्योपरिष्टात् ।
9349@2    गौरीकान्तं पवनतनयं चम्पकं चात्र भावं  पृच्छत्यार्यो
निपुणतिलको मल्लिनाथः कवीन्द्रः ॥ ९३४९॥

9350@1   काचिद् विभूषयति दर्पणसक्तहस्ता  बालातपेषु वनिता वदनारविन्दम् ।
9350@2    दन्तच्छदं प्रियतमेन निपीतसारं  दन्ताग्रभिन्नम् अवकृष्य निरीक्षते
च ॥ ९३५०॥

9351@1   काचिद् वियोगानलतप्तगात्री  प्राणान् समाधारयितुं लिलेख ।
9351@2    बाह्वोर्भुजङ्गं हृदि राहुबिम्बं  नाभौ च कर्पूरमयं महेशम् ॥ ९३५१॥

9352@1   काचिद् विलोलनयना रमणे स्वकीये  दूरं गते सति मनोभवबाणखिन्ना ।
9352@2    त्यक्तं शरीरमचिरान् मलयाद्रिवायुं  सौरभ्यशालिनमहो पिबति स्म
चित्रम् ॥ ९३५२॥

9353@1   काचिद् विहृत्य किल कन्तुककेलिरङ्गाद्  भूरेणुरूषिततनुर्निरगान्मृगाक्षी ।
9353@2    उत्फुल्लपङ्कजवने सुचिरं चरित्वा  किञ्जल्करेणुपरिधूसरितेव लक्ष्मीः
॥ ९३५३॥

9354@1   का चिन्ता मम जीवने यदि हरिर्विश्वंभरो गीयते  नो चेदर्भकजीवनाय
जननीस्तन्यं कथं निर्ममे ।
9354@2    इत्यालोच्य मुहुर्मुहुर्यदुपते लक्ष्मीपते केवलं  त्वत्पादाम्बुजसेवनेन
सततं कालो मया नीयते ॥ ९३५४॥

9355@1   काचिन्नितम्बार्पितवामहस्ता  दोर्लेखया कुञ्चितया नताङ्गी ।
9355@2    क्षमापतौ मार्गणमोक्षदक्षम्  अकल्पयच्चापमिव स्मरस्य ॥ ९३५५॥

9356@1   काचिन्निदेशाज्जरतीजनानां  कुलोचितं किंचिदिहालपन्ती ।
9356@2    कुञ्जद्रुमालेखनमाचरन्ती  संज्ञापितालीभिरभूत् सलज्जा ॥ ९३५६॥

9357@1   काचिन्निवारितबहिर्गमना जनन्या  द्रष्टुं हरं भवनजालकमाससाद ।
9357@2    तस्या विलोचनमदृश्यत दाशयन्त्र-  यत्रोपरुद्धशफरोपमितं
क्षणेन ॥ ९३५७॥

9358@1   काचिन्मृगाक्षी प्रियविप्रयोगे  गन्तुं निशापारमपारयन्ती ।
9358@2    उद्गातुमादाय करेण वीणाम्  एणाङ्कमालोक्य शनैरहासीत् ॥ ९३५८॥

9359@1   काचे मणिर्मणौ काचो येषां बुद्धिः प्रवर्तते ।
9359@2    न तेषां संनिधौ भृत्यो नाममात्रोऽपि तिष्ठति ॥ ९३५९॥

9360@1   काचो मणिर्मणिः काचो येषां तेऽन्ये हि देहिनः ।
9360@2    सन्ति ते सुधियो येषां काचः काचो मणिर्मणिः ॥ ९३६०॥

9360A@1   काञ्चनाङ्गि कमनीयकलापौ  कञ्चुलीकवचितौ लिकुचौ ते ।
9360A@2    पाणिना ननु वहामि मुहूर्तं  देहि मेऽधरमणिं तव दास्यम् ॥

9361@1   काञ्चिकेन समालोड्य भक्षयेत् प्रातरन्वहम् ।
9361@2    षण्मासयोगतो हन्ति पलितं वलिभिः सह ।
9361@3दुग्धान्नभोजनासक्तश्चिरंजीवी भवेन् नरः ॥ ९३६१॥

9362@1   काञ्चीं काञ्ची न धत्ते कलयति न दृशा केरली केलितल्पं  सिन्दूरं
दूर एव क्षिपति करतलन्यस्तमान्ध्री पुरन्ध्री ।
9362@2    सौराष्ट्री मार्ष्टि भूयः सपदि नयनयो रक्तयो रक्तिमानं  कार्णाटी
कर्णिकायां मलिनयति मनो मानसिंहप्रयाणे ॥ ९३६२॥

9362A@1   काञ्चीकलक्वणितकोमलनाभिकान्ति  पारावतध्वनितचित्रितकण्ठपालिम् ।
9362A@2    उद्भ्रान्तलोचनचकोरमनङ्गरङ्गम्  आशास्महे कमपि वारविलासवत्याः ॥

9363@1   काञ्ची कांचिदियं चकार जघनन्यस्ता गतेर्मन्दतां  गाढं बद्धमिदं
च कञ्चुकमदादुच्छ्रूनतां वक्षसः ।
9363@2    नेत्रप्रान्तमथाकुलं कलयति श्रोत्रावतंसद्वयं  तत्कोऽयं बत
मत्प्रसाधनविधौ सख्यैषमस्त्वत्क्रमः ॥ ९३६३॥

9364@1   काञ्चीगुणग्रथितकाञ्चनचेलदृश्य-
चण्डातपांशुकविभापरभागशोभि ।
9364@2    पर्यङ्कमण्डलपरिष्करणं पुरारेर् ध्यायामि ते निखिलमम्ब नितम्बबिभ्बम्
॥ ९३६४॥

9365@1   काञ्चीगुणैः काञ्चनरत्नचित्रैर् नो भूषयन्ति प्रमदा नितम्बम् ।
9365@2    न नूपुरैहंसरुतं भजद्भिः  पादाम्बुजान्यम्बुजकान्तिभाञ्जि ॥ ९३६५॥

9366@1   काञ्चीगुणैर्विरचिता जघनेषु लक्ष्मीर् लब्धा स्थितिः स्तनतटेषु च
रत्नहारैः ।
9366@2    नो भूषिता वयमितीव नितम्बिनीनां  कार्श्य निरर्गलमधार्यत मध्यभागैः
॥ ९३६६॥

9367@1   काञ्चीदामकबन्धनं सललिता कर्णोत्पलैस्ताडना  हेलालिङ्नविघ्नमाहितरुषा
मौनेन निर्भर्त्सनम् ।
9367@2    किं पूर्वोचितमेतदत्र सहसा विस्मृत्य मन्योर्भरान्-
मय्युत्कण्ठमनस्यदर्शनपथं यातास्यहो कोपने ॥ ९३६७॥

9368@1   काञ्चीदाम दृढं विधाय कवरीमाबध्य गाढं गुणैर् वक्षोजादपसार्य
हारमसकृद् व्याधूय कर्णोत्पलम् ।
9368@2    दूरोत्सारितकङ्कणा विधुमुखी सोत्प्रासहासं हठात्  कण्ठे कस्य करोति
हन्त दयिताश्लेषाय दोर्बन्धनम् ॥ ९३६८॥

9369@1   काञ्चीदाम निवेशयन् वितनुते वासः श्लथं सुभ्रुवो  हारं वक्षसि
योजयन् करतलं धत्ते कुचाम्भोरुहे ।
9369@2    जल्पंश्चाटुवचोऽधरं धयति यत् प्रेयान् कुतो विस्मयः  पांसुं
चक्षुषि विक्षिपन् यदि धनं गृह्णासि पाटच्चरः ॥ ९३६९॥

9369A@1   काञ्चीसीमनि कापि काञ्चनमयी निश्रेणिका राजते  तामासाद्य रणोत्सवेन
महता केनापि धीर त्वया ।
9369A@2    सद्यः कण्टकशालिना करयुगेनाक्रम्य शैलद्वयं  तस्योपान्तनिवासिनश्च
शशिनः स्फीता सुधा लप्स्यते ॥

9370@1   काञ्च्या गाढतरावबद्धवसनप्रान्ता किमर्थं पुनर् मुग्धाक्षी स्वपितीति
तत्परिजनं स्वैरं प्रिये पृच्छति ।
9370@2    मातः सुप्तिम् अपीह लुम्पति ममेत्यारोपितक्रोधया  पर्यस्य स्वपनच्छलेन
शयने दत्तोऽवकाशस्तया ॥ ९३७०॥

9371@1   काठिन्यं कुचयोः स्रष्टुं वाञ्छन्त्यः पादपद्मयोः ।
9371@2    निन्दन्ति च विधातारं त्वद्घाटीष्वरियोषितः ॥ ९३७१॥

9372@1   काठिन्यं कुचकुम्भयोर्नयनयोश्चाञ्चल्यमेतद् द्वयं  भो ब्रह्मन्
भवता कथं न पदयोरस्माकमासादितम् ।
9372@2    इत्थं श्रीनरसिंह ते त्रिभुवनाधीशस्य घाटीभिया  कान्तारेषु मिथः
पलायनपरा जल्पन्ति वैरिस्त्रियः ॥ ९३७२॥

9373@1   काठिन्यं गिरिषु सदा  मृदुता सलिले ध्रुवा प्रभा सूर्ये ।
9373@2    वैरमसज्जनहृदये  सज्जनहृदये पुनः क्षान्तिः ॥ ९३७३॥

9374@1   काठिन्यमङ्गैर्निखिलैर्निरस्तं  स्तनौ कृशाङ्ग्याः शरणं जगाम ।
9374@2    अधः पतिष्याव इतीव भीत्या  न शक्नुतस्तावपि हातुमेतत् ॥ ९३७४॥

9375@1   काणः कुब्जोऽथ खञ्जः श्रुतिबलविकलो वामनः पङ्गुरन्धः  षण्डोऽपि
च्छिन्ननासः परिजनरहितो दुर्भगो रोगदेही ।
9375@2    दुष्पुत्रो दुष्कलत्रः स्वजनपरिजनैर्निन्दिनो हीनमानः  सत्यं यज्जायते
तत् स्वकृतमिदमहो चेष्टते जीवलोके ॥ ९३७५॥

9376@1   काणाः कमलपत्राक्षाः कदर्याः कल्पशाखिनः ।
9376@2    कातरा विक्रमादित्याः कविदृग्गोचरं गताः ॥ ९३७६॥

9377@1   काणाः कुब्जाश्च षण्डाश्च तथा वृद्धाश्च पङ्गवः ।
9377@2    एते चान्तःपुरे नित्यं नियोक्तव्याः क्षमाभृता ॥ ९३७७॥

9378@1   काणाः खञ्जाश्च कुब्जाश्च अतिविद्धाश्च पङ्गुलाः ।
9378@2    एतेष्वन्तः पुररक्षायां नियोज्याः पार्थिवेन तु ॥ ९३७८॥

9378A@1   काणाश्छटाश्च रँडाश्च तथा वृद्धाश्च पङ्गवः ।
9378A@2    एते चान्तःपुरे नित्यं नियोक्तव्याः क्षमाभृता ॥

9378B@1   काणो निमग्नविषमोन्नतदृष्टिरेकः  शक्तो विरागजनने जननातुराणाम् ।
9378B@2    यो नैव कस्यचिदुपैति मनःप्रियत्वम्  आलेख्यकर्म लिखितोऽपि किमु
स्वरूपः ॥

9379@1   कातरताकेकरित-  स्मरलज्जारोषमसृणमधुराक्षी ।
9379@2    योक्तुं न मोक्तुमथवा  वलतेऽसावर्थलब्धरतिः ॥ ९३७९॥

9380@1   कातर्यं केवला नीतिः शौर्यं श्वापदचेष्टितम् ।
9380@2    अतः सिद्धिं समेताभ्याम् उभाभ्यामन्वियेष सः ॥ ९३८०॥

9381@1   कातर्यं तु न कार्मणं न न परं दम्भो न किं योषितां  यच्चित्ता
तनुचापलं मधुविधुद्बेषस्तनुत्वं तनोः ।
9381@2    अस्माकं सखि पश्य सम्प्रति तनू रोमापि वक्रायते  सद्यः प्रोषित
नाथयाभिनवया पान्थस्त्रियो हासिताः ॥ ९३८१॥

9382@1   कातर्यं दुर्विनीतत्वं कार्पण्यमविवेकता ।
9382@2    सर्वं मार्जन्ति कवयः शालीनां मुष्टिकिंकराः ॥ ९३८२॥

9383@1   का तव काग्ता कस्ते पुत्रः  संसारोऽयमतीव विचित्रः ।
9383@2    कस्य त्वं वा कुत आयातस् तत् त्वं चिन्तय तदिदं भ्रातः ॥ ९३८३॥

9384@1   का तारैर्मम गर्जितैरुपरता धाराम्बुभिः का हता  का मोहं गमिता
वियोगविधुरा का वा कदम्बानिलैः ।
9384@2    नीता का च विलोलतां मदकलैः केकारबैर्बर्हिणाम्  इत्थं पान्थगृहेषु
पश्यति घनो विद्युत्प्रदीपैरिव ॥ ९३८४॥

9385@1   कात्यायनीकुसुमकामनया किमर्थं  कान्तारकुक्षिकुहरं कुतुकाद् गतासि ।
9385@2    पश्य स्तनस्तबकयोस्तव कण्टकाङ्कं  गोपः सुकण्ठि बत पश्यति
जातकोपः ॥ ९३८५॥

9386@1   कात्र श्रीः श्रोणिबिम्बे स्रवदुदरपुरावस्तिखद्वारवाच्ये  लक्ष्मीः का
कामिनीनां कुचकलशयुगे मांसपिण्डस्वरूपे ।
9386@2    का कान्तिर्नेत्रयुग्मे जलकलुषजुषि श्लेष्मरक्तादिपूर्णे  का शोभावर्तगर्ते
निगदत यदहो मोहिनस्ताः स्तुवन्ति ॥ ९३८६॥

9386A@1   का त्वं कामिनि जाह्नवी, किमिह ते, भर्ता हरो नन्वसाव् अम्भस्त्वं किल
वेत्सि मन्मथकलां, जानात्ययं ते पतिः ।
9386A@2    स्वामिन् सत्यमिदं, नहि प्रियतमे सत्यः कुतः कामिनां  इत्येवं
हरजाह्नवीगिरिसुतासंजल्पितं पातु वः ॥

9387@1   का त्वं, कुन्तलमल्लकीर्तिर्, अहह क्वासि स्थिता, न क्वचित्  सख्यस्तास्तव
कुत्र कुत्र वद वाग् लक्ष्मीस्तथा कान्तयः ।
9387@2    वाग् याता चतुराननस्य वदनं लक्ष्मीर्मुरारेरुरः  कान्तिर्मण्डलमैन्दवं
मम पुनर्नाद्यापि विश्रामभूः ॥ ९३८७॥

9388@1   का त्वं पद्मपलाशाक्षि पीतकौशेयवासिनि ।
9388@2    द्रुमस्य शाखामालम्ब्य तिष्ठसि त्वमनिन्दते ॥ ९३८८॥

9389@1   का त्वं पुत्रि, नरेन्द्र लुब्धकवधूर्, हस्ते किमेतत्, पलं  क्षामं किं,
सहजं ब्रवीमि नृपते यद्यादराच्छ्रूयते ।
9389@2    गायन्ति त्वदरिप्रियाश्रुतटिनीतीरेषु सिद्धाङ्गना  गीतान्धा न तृणं
चरन्ति हरिणास्तेनामिषं दुर्बलम् ॥ ९३८९॥

9390@1   का त्वं, माधवदूतिका, वदसि किं, मानं जहीहि प्रिये  धूर्तः सोऽन्यमना,
मनागपि सखि त्वय्यादरं नोज्झति ।
9390@2    इत्यन्योन्यकथारसैः प्रमुदितां राधां सखीवेषवान्  नीत्वा कुञ्जगृहं
प्रकाशिततनुः स्मेरो हरिः पातु वः ॥ ९३९०॥

9391@1   का त्वं, मुक्ति, रुपागतास्मि भवती कस्मादकस्मादिह  श्रीकृष्णस्मरणेन
देव भवतो दासीपदं प्रापिता ।
9391@2    दूरे तिष्ठ मनागनागसि कथं कुर्यादनार्यं मयि
त्वद्गन्धान्निजनामचन्दनरसालेपस्य लोपो भवेत् ॥ ९३९१॥

9392@1   का त्वं शुभे कस्य परिग्रहो वा  किं वा मदभ्यागमकारणं ते ।
9392@2    आचक्ष्व मत्वा वशिनां रघूणां  मनः परस्त्रीविमुखप्रवृत्ति ॥ ९३९२॥

9393@1   कादम्बिनी कम्बलिका कदम्ब-  केदारकान्ताकुचकुट्टिमं च ।
9393@2    कस्तूरिका केतकपुष्पगम्धः  केकारवः प्रावृषि हर्षमूलम् ॥ ९३९३॥

9394@1   कादम्बिनी किमियमालि कदम्बमूले  किं वा तमालतरुरेव किमन्धकारः ।
9394@2    जानासि नैव सखि गोपकुलाङ्गनानां  कौलव्रतव्रततिभङ्गकरः करीन्द्रः
॥ ९३९४॥

9394A@1   का दीयतां तव रघूद्वह सम्यगाशीर् निष्कण्टकानि विहितानि जगन्ति येन ।
9394A@2    आशास्महे ननु तथापि सह स्ववीरैर् भूकाश्यपोपमसुतद्वितया वधूः स्यात् ॥

9395@1   का दुर्दशा कुपितनिर्दयचित्रगुप्त-  वित्रासितस्य जगतो यदि देवि न स्याः ।
9395@2    त्वं कर्मबन्धनविमोचनधर्मराज-  लेखाधिकारपरिशोधनजातपत्री
॥ ९३९५॥

9396@1   का द्यौः, किं बलसद्म, का वसुमती, स्यात् सर्वमेतद् यदि  प्रत्यक्षं न
भवेत् कदाचिदपि किं ते सर्वसन्दर्शिनः ।
9396@2    भ्राम्यन्तः प्रलपन्तु नाम विदितं मण्डूक सम्यक् त्वया  मुक्त्वेमं परमं
कुकूपमितरत् किं नाम संभाव्यते ॥ ९३९६॥

9397@1   कानने सरिदुद्देशे गिरीणामपि कन्दरे ।
9397@2    पश्यन्त्यन्तकसंकाशं त्वामेकं रिपवः पुरः ॥ ९३९७॥

9398@1   का नाम बुद्धिहीनस्य विधेरविदग्धता ।
9398A@2    कूष्माण्डानां न यश्चक्रे तैलमूर्णां च दन्तिनाम्
9399@1   कानि स्थानानि दग्धान्यतिशयगहनाः सन्ति के वा प्रदेशाः  किं वा शेषं
वनस्य स्थितमिति पवनासङ्गविस्पष्टतेजाः ।
9399@2    चण्डज्वालावलीढस्फुटिततरुलताग्रन्थिमुक्ताट्टहासो  दावाग्निः शुष्कवृक्षे
शिखरिणि गहनेऽधिष्ठितः पश्यतीव ॥ ९३९९॥

9400@1   कानीनस्तु पितामहः समभवत् पित्रादयो गोलकास् तत्पुत्राश्च
युधिष्ठिरप्रभृतयः कुण्डा ह्यमी पाण्डवाः ।
9400@2    पञ्चानां द्रुपदात्मजा सहचरी युद्धे हता बान्धवा  श्रीकृष्णेन
कुलं कलङ्कनिचितं नीतं जगद्वन्दितम् ॥ ९४००॥

9401@1   कानीनस्य मुनेः स्वबान्धववधूवैधव्यविध्वंसिनो  नप्तारः खलु
गोलकस्य तनयाः कुण्डाः स्वयं पाण्डवाः ।
9401@2    तेऽमी पञ्च समानयोनिरतयस्तेषां गुणोत्कीर्तनाद्  अक्षय्यं सुकृतं
भवेदविकलं, धर्मस्य सूक्ष्मा गतिः ॥ ९४०१॥

9401A@1   कान्तं कन्दर्पपुष्पं स्तनतटशशिनं रागवृक्षप्रवालं
शय्यायुद्धाभिघातं सुरतरथरणश्रान्तधुर्यप्रतोमद् ।
9401A@2    उन्मेषं विम्रमाणां करजपदमयं गुह्यसम्भोगचिह्नं  रागाक्रान्ता
वहन्तां जघननिपतितं कर्कशाः स्त्रीकिशोर्यः ॥

9402@1   कान्तं खलगिरा काव्यं लभते भूयसीं रुचम् ।
9402@2    स्पृष्टं च दंष्ट्त्रया हृद्यं यथा हेमविभूषणम् ॥ ९४०२॥

9403@1   कान्तं निरीक्ष्य वलयाङ्कितकण्ठदेशं  मुक्तास्तया परभिया परुषा
न वाचः ।
9403@2    दूतीमुखे मृगदृशा स्खलदम्बुपूरा  दूरात्परं निदधिरे नयनान्तपाताः
॥ ९४०३॥

9403A@1   कान्तं रूपं यौवनं चारुलीलं  दानं दाक्षिप्यं वाक् च सामोपपन्ना ।
9403A@2    यं प्राप्यैते सद्गुणाः भान्ति सर्वे  लोके कामिन्यः का न तस्य प्रसाद्याः ॥

9404@1   कान्तं वक्ति कपोतिकाकुलतया नाथान्तकालोऽधुना  व्याधोऽधो
धृतचापसज्जितशरः श्वेनः परिभ्रामति ।
9404@2    इत्थं सत्यहिना स दष्ट इषुणा श्येनोऽपि तेनाहतस् तूर्णं तौ तु
यमालयं प्रति गतौ दैवी विचित्रा गतिः ॥ ९४०४॥

9405@1   कान्तं विचिन्त्य सुलभेतरसम्प्रयोगां  श्रुत्वा विदर्भपतिमानमितं
बलैश्च ।
9405@2    धाराभिरातप इवाभिहतं सरोजं  दुःखायते च हृदयं सुखमश्नुते
च ॥ ९४०५॥

9406@1   कान्तं विना नदीतीरं मदमालोक्य केकिनी ।
9406@2    अत्र क्रियापदं गुप्तं यो जानाति स पण्डितः ॥ ९४०६॥

9407@1   कान्तं वीक्ष्य विपक्षपक्ष्मलदृशः पादाम्बुजालक्तकैर्
आलिप्ताननमानतीकृतमुखी चित्रार्पितेवाभवत् ।
9407@2    रूक्षं नोक्तवती न वा कृतवती निःश्वासकोष्णे दृशौ
प्रातर्मङ्गलमङ्गना करतलादादर्शमादर्शयत् ॥ ९४०७॥

9408@1   कान्तः कटाक्षपातेन भ्रामयन्नयनद्वयम् ।
9408@2    सुगन्धिमारुतो तात श‍ृङ्गाररससेवितः ॥ ९४०८॥

9409@1   कान्तः करं स्पृशति जल्पति चाटुवाचम्  आलोकते मुखमपाकुरुते दुकूलम् ।
9409@2    इत्येव केवलमनङ्ग विलासभीता  स्वप्नेऽपि पश्यति नवोढसरोरुहाक्षी
॥ ९४०९॥

9410@1   कान्तः कुचादेककरेण वेणीम्  एणीदृशः कर्षति कौतुकेन ।
9410@2    अन्याङ्गनासङ्गमशुद्धिहेतोः  श्यामां भुजङ्गीमिव हेमकुम्भात् ॥ ९४१०॥

9411@1   कान्तः कृतान्तचरितः कुटिला तदम्बा  वज्रोपमानि वचनानि च दुर्जनानाम् ।
9411@2    प्रत्यङ्गमन्तरतनोः प्रहरन्ति बाणाः  प्राणाः पुनः सखि बहिर्न खलु
प्रयान्ति ॥ ९४११॥

9412@1   कान्तः पदेन हत इति  सरलामपराध्य किं प्रसादयथ ।
9412@2    सोऽप्येवमेव सुलभः  पदप्रहारः प्रसादः किम् ॥ ९४१२॥

9413@1   कान्तः पुत्रि हठाद् गतश्चरणयोर्न त्वं निपत्य स्थिता  बद्धो
मेखलयानया रतिरहः सख्या न वा फूत्कृतम् ।
9413@2    का लज्जा मुषितासि किं प्रकटितैरेभिर्विलक्षस्मितैर् आः पापे विरहानलस्य
न शिखा जानासि मर्मच्छिदः ॥ ९४१३॥

9414@1   कान्तदूत्य इव कुङ्कुमताम्राः  सायमण्डलमभित्वरयन्त्यः ।
9414@2    सादरं ददृशिरे वनिताभिः  सौधजालपतिता रविभासः ॥ ९४१४॥

9415@1   कान्तप्रकर्षं दशनच्छदेन  सन्ध्याघने बद्धपदं हरन्त्याः ।
9415@2    तस्या गृहोद्यानसरोगतस्य  हस्तस्य एवाम्बुरुहस्य रागः ॥ ९४१५॥

9416@1   कान्तर्मूर्ध्नि दधती विधित्सया  तन्मणेः श्रवणपूरमुत्पलम् ।
9416@2    रन्तुमर्चनमिवाचरत् पुरः  सा स्ववल्लभतनो मनोभुवः ॥ ९४१६॥

9417@1   कान्तया कान्तसंयोगे किमकारि नवोढया ।
9417@2    अत्रापि चोत्तरं वक्तुम् अवधिर्ब्रह्मणो वयः ॥ ९४१७॥

9418@1   कान्तयानुगतः कोऽयं पीनस्कन्धो मदोद्धतः ।
9418@2    मृगाणां पृष्ठतो याति शम्बरो रूढयौवनः ॥ ९४१८॥

9419@1   कान्तया सपदि कोऽप्युपगूढः  प्रौढपाणिरपनेतुमियेष ।
9419@2    संहतस्तनतिरस्कृतदृष्टिर् भ्रष्टमेव न दुकूलमपश्यत् ॥ ९४१९॥

9420@1   कान्तवेश्म बहु संदिशतीभिर् यातमेव रतये रमणीभिः ।
9420@2    मन्मथेन परिलुप्तमतीनां  प्रायशः स्खलितमप्युपकारि ॥ ९४२०॥

9421@1   कान्तसंगमपराजितमन्यौ  वारुणीरसनशान्तविवादे ।
9421@2    मानिनीजन उपाहितसंधौ  संदधे धनुषि नेषुमनङ्गः ॥ ९४२१॥

9422@1   कान्तस्ते कमलाभिरामनयने कल्पे हि देशान्तरं  गन्तेति श्रुतमद्य
लोकवचनात् तथ्यं किमेतद् वचः ।
9422@2    पृष्टा सेति मया दयाधननिधे प्रोवाच दीनानना  यत् तद् वक्तुमपि क्षमा
न रसना मे जायते साम्प्रतम् ॥ ९४२२॥

9423@1   कान्तां कामपि कामयत्यनुदिनं ध्यानापदेशादयं  येनामुं
मुनयोऽप्यनादिनिधनं ध्यायन्ति धौतस्पृहाः ।
9423@2    इत्यङ्कात् स्वकरे हृते गिरिजया पादे च पद्मासनाद्  विश्वं पातु
पुरन्ध्रिनद्धवपुषः शम्भोः समाधिव्ययः ॥ ९४२३॥

9424@1   कान्तां क्वापि विलम्बिनीं कलरुतैराहूय भूयस्ततो  दिग्भागानवलोक्य
रङ्गवसुधामुत्सृज्य पद्भ्यां ततः ।
9424@2    एष स्फारमृदङ्गनादमधुरैरम्भोमुचामारवैर्
बर्हश्रेणिकृतातपत्ररचनो हृष्टः शिखी नृत्यति ॥ ९४२४॥

9425@1   कान्तां दृष्ट्वा चरणयुगलक्षालनाय प्रवृत्ताम्  अस्मिन् राष्ट्रे श्रियमिति
वचः पापठीति प्रयत्नात् ।
9425@2    देवस्य त्वेति च पुनरसौ वीटिकायाः प्रदाने  जामाता ते जडमतिरयं
छान्दसः किं करोमि ॥ ९४२५॥

9426@1   कान्तां हित्वा विरहविधुरारम्भखेदालसाङ्गीं  मामुल्लङ्घ्य व्रजतु
पथिकः कोऽपि यद्यस्ति शक्तिः ।
9426@2    इत्याशोकी जगति सकले वल्लरी चोरिकेव  प्राप्तारम्मे कुसुमसमये कामदेवेन
दत्ता ॥ ९४२६॥

9427@1   कान्ताः किं न शशाङ्ककान्तिधवलाः सौधालयाः कस्यचित्
काञ्चीदामविराजितोरुजघना सेव्या न किं कामिनी ।
9427@2    किं वा श्रोत्ररसायनं सुखकरं श्रव्यं न गीतादिकं  विश्वं
किन्तु विलोक्य मारुतचलं सन्तस्तपः कुर्वते ॥ ९४२७॥

9427A@1   कान्ताकटाक्षवपुषे नमः कुसुमधन्वने ।
9427A@2    जायते येन सच्छायो विरसोऽपि भवद्रुमः ॥

9428@1   कान्ताकटाक्षविशिखा न खनन्ति यस्य  चित्तं न निर्दहति
कोपकृशानुतापः ।
9428@2    कर्षन्ति भूरिविषयाश्च न लोभपाशा  लोकत्रयं जयति कृत्स्नमिदं
स धीरः ॥ ९४२८॥

9429@1   कान्ता कर्षणलोलकेरलवधूधम्मिल्लमल्लीरजश्-
चौराश्चोडनितम्बिनीस्तनतटे निष्पन्दतामागताः ।
9429@2    रेवाशीकरधारिणोऽन्ध्रमुरलस्त्रीमानमुद्राभि दो  वाता वान्ति
नवीनकोकिलवघूहूंकारवाचालिताः ॥ ९४२९॥

9430@1   कान्ताकेलिं कलयतु तरुः कोऽपि कश्चित् प्रभूणाम्  अत्यानन्दं जनयतु
फलैः कोऽपि लोकान् धिनोतु ।
9430@2    धन्यं मन्ये मलयजमहो यः प्रभूतोपतापं  संसारस्य
द्रुतमपनयत्यात्मदेहव्ययेन ॥ ९४३०॥

9431@1   कान्ताकेलिमयोपि भूतकरुणाशान्तोऽप्यसौ संयमी
क्रीडारूढसमाधिभङ्गविकटभ्रूभङ्गभीमाननः ।
9431@2    दृष्ट्वाकृष्टशरासनं यदकरोत् क्रुद्धः पिनाकी स्मरं  त्वामप्यद्य
दृशा तदेव कुरुते क्रोधादयं कौशिकः ॥ ९४३१॥

9432@1   कान्ता चन्द्रोदयो वीणापञ्चमध्वनिरित्यमी ।
9432@2    ये नन्दयन्ति सुखितान् दुःखितान् व्यथयन्ति ते ॥ ९४३२॥

9433@1   कान्ताजनं सुरतखेदनिमीलिताक्षं  संवाहितुं समुपयानिव मन्दमन्दम् ।
9433@2    हर्म्येषु माल्यमदिरापरिभोगगन्धान्  आविश्चकार रजनीपरिवृत्तिवायुः
॥ ९४३३॥

9434@1   कान्ताजनेन रहसि प्रसभं गृहीत-  केशे रते स्मरसहासवतोषितेन ।
9434@2    प्रेम्णा मनस्सु रजनीष्वपि हैमनीषु  के शेरते स्म रसहासवतोषितेन
॥ ९४३४॥

9435@1   कान्ता ददाति मदनं  मदनः संतापमसममनुपशयम् ।
9435@2    संतापो मरणमहो  तथापि शरणं नृणां सैव ॥ ९४३५॥

9435A@1   कान्ताधरसुधास्वादाद्यूनं यज्जायते सुखम् ।
9435A@2    बिन्दुः पार्श्वे तदध्यात्मशास्त्रास्वादसुखोदधेः ॥

9436@1   कान्ताधरासवनिपानमुपास्य धीमान्  पीयूषपानकृतये न रुचिं प्रयाति ।
9436@2    तत्रास्ति चेन्मधुरिमा बत कोऽपि सत्यं  किं नाम तात तृषिटाः
क्षुधिताः पुनः स्युः ॥ ९४३६॥

9437@1   कान्तानवाधररसामृततृष्णयेव  बिम्बं पपात शशिनो मधुभाजने यत् ।
9437@2    निःशेषिते मधुनि लज्जितचित्तवृत्ति  तत् तन्मुखाब्जजितकान्तितया
विनष्टम् ॥ ९४३७॥

9438@1   कान्तानां कुवलयमप्यपास्तमक्ष्णोः  शोभाभिर्न मुखरुचाहमेकमेव ।
9438@2    संहर्षादलिविरुतैरितीव गायंल्  लोलोर्मौ पयसि महोत्पलं ननर्त
॥ ९४३८॥

9439@1   कान्तानां कृतपुलकः स्तनाङ्गरागे  वक्त्रेषु च्युततिलकेषु मौक्तिकाम्भः ।
9439@2    सम्पेदे श्रमसलिलोद्गमो विभूषां  रम्याणां विकृतिरपि श्रियं तनोति
॥ ९४३९॥

9440@1   कान्तानां वदनेन्दुकान्तिमधुना धत्ते सुधादीधितिः  खेलत्खञ्जनपङ्क्तयो
मृगदृशां तन्वन्ति नेत्रश्रियम् ।
9440@2    पद्मानि श्वसितस्य सौरभमभिद्रुह्यन्ति वामभ्रुवाम्  अभ्यस्यन्ति च
राजहंसवनिताः पीनस्तनीनां गतिम् ॥ ९४४०॥

9441@1   कान्तानुरागचतुरोऽसि मनोहरोऽसि  नाथोऽसि किं च नवयौवनभूषितोऽसि
।
9441@2    इत्थं निगद्य सुदृशा वदने प्रियस्य  निश्वस्य बाष्पलुलिता निहिता
दृगन्ताः ॥ ९४४१॥

9441A@1   कान्तानेत्रार्धपाता वदनरुचिकराः सस्मिता भ्रूविलासाः  साकारा वाक्यलेशाः
सहतलनिनदा दृष्टनष्टाश्च हासाः ।
9441A@2    नाभीकक्षस्तनानां विवरणमसकृत्स्पर्शनं मेखलानां  श्वासायासाश्च
दीर्घां मदनशरहतां कामिनीं सूचयन्ति ॥

9441B@1   कान्तान्यर्धनिरीक्षितानि मधुरा हासोपदंशाः कथाः
पीनश्रोणिनिरुद्धशेषमतुलस्पर्शं तदर्धांसनम् ।
9441B@2    स्नेहव्यक्तिकरान् करव्यतिकरांस्तांस्तांश्च रम्यान् गुणान्  वेश्याभ्यः
प्रणयादृतेऽपि लभते ज्ञातोपचारो जनः ॥

9441C@1   कान्ताप्रीतिपरानुजो विनयवान् हृन्नन्दनो नन्दनो  भाग्यं
स्वर्ललनोपभोग्यममला लक्ष्मीः सुखं निस्तुषम् ।
9441C@2    पूजा राजकुले यशोऽतिविशदं गोष्ठी समं कोविदैर् दानेऽतिव्यसनं
रतिर्जिनमते स्यात् कस्यचित् पुण्यतः ॥

9442@1   कान्तामुखं सुरतकेलिविमर्दखेद-  संजातघर्मकणविच्छुरितं
रतान्ते ।
9442@2    आपाण्डुरं तरलतारनिमीलिताक्षं  संस्मृत्य हे हृदय किं शतधा
न यासि ॥ ९४४२॥

9443@1   कान्तामुखद्युतिजुषामपि चोद्गतानां  शोभां परां कुरवकद्रुममञ्जरीणाम् ।
9443@2    दृष्ट्वा प्रिये सहृदयस्य भवेन्न कस्य  कन्दर्पबाणपतनव्यथितं
हि चेतः ॥ ९४४३॥

9444@1   कान्तामुखास्वादपराङ्मुखा यत्  पान्थाः शशाङ्कस्य करैर्विमृष्टाः ।
9444@2    सुदुःसहं तापमिमे प्रयान्ति  मन्ये ततौ नैव सुधेतरत्र ॥ ९४४४॥

9445@1   कान्तायाः करजैः कपोलफलके पत्रावली कल्पिता  केलिद्यूतपणीकृतो
विहरता पीतः स बिम्बाधरः ।
9445@2    स्वेदार्द्रीकृतचन्दनस्तनतटी सानन्दमालिङ्गिता  निर्विष्टा विषयाः
शिवात्ममहसि न्यस्तं मनः सम्प्रति ॥ ९४४५॥

9446@1   कान्ताया विकसद्विलासहसितस्वच्छांशवश्चामरं
संसक्तावभिषेकहेमकलशौ यच्चन्दनाङ्कौ स्तनौ ।
9446@2    यत्कार्तस्वरकान्ति चारु जघनं सिंहासनं भूभुजां  साम्राज्यं तदिदं
जयाजयमयः शेषस्तु चिन्तामय्ः ॥ ९४४६॥

9447@1   कान्तारं न यथेतरो ज्वलयितुं दक्षो दवाग्निं विना  दावाग्निं न यथा
परः शमयितुं शक्तो विनाम्भोधरम् ।
9447@2    निष्णातः पवनं विना निरसितुं नान्यो यथाम्भोधरं  कर्मौघं
सुकृतं विना किमपरं हन्तुं समर्थं तथा ॥ ९४४७॥

9448@1   कान्तारं परितो ज्वलत्यतिबले दावानले दैवतो  गोमायोर्गहनां गुहां
परिपतन् दर्पोद्धुरः केसरी ।
9448@2    यद्व्यापादयति स्म तं न कृपया तेनैष तस्मिन् वने
सिंहानामभयप्रदोऽहमधुनेत्युत्पुच्छमुद्धावति ॥ ९४४८॥

9449@1   कान्तारः समराख्यश्च वैकुण्ठो वाञ्छितस्तथा ।
9449@2    विशालश्च तथा नन्दः षोढाः निःसारुको भवेत् ॥ ९४४९॥

9450@1   कान्तारपादपानां  यथा फलं मानुषैरननुभोग्यम् ।
9450@2    एवमनार्येष्वर्थाः  मनसाऽप्यार्यैरननुभोग्याः ॥ ९४५०॥

9451@1   कान्तारभूमिरुहमौलिनिवासशीलाः  प्रायः पलायनपरा जनवीक्षणेन ।
9451@2    कूजन्ति तेऽपि हि शुकाः खलु रामनाम  सङ्गः स्वभावपरिवर्तविधौ
निदानम् ॥ ९४५१॥

9452@1   कान्तारवनदुर्गेषु कृच्छ्रास्वापत्सु संभ्रमे ।
9452@2    उद्यतेषु च शस्त्रेषु नास्ति सत्त्ववतां भयम् ॥ ९४५२॥

9453@1   कान्ता रुचिं मुनिजनस्तरुणोऽवियोगी  कामश्च रत्नमणिरुज्ज्वलकङ्कणेन ।
9453@2    धत्ते पयोधरयुगे कुचभूषणेन  हारे हरे हिमकरे मकरे करे च
॥ ९४५३॥

9454@1   कान्तारे घनतिमिरे भुजंगमेभ्यो  नो भीता न च गणिता महापगापि ।
9454@2    किं बाले वहसि भयं मदङ्गसंगात्  विक्रीते करिणि किमङ्कुशे विवादः
॥ ९४५४॥

9455@1   कान्तारे जलवृक्षवैरिणि मुहुस्त्वद्वैरिवामभ्रुवो  बालैराकुललोचनैः
प्रतिपदं रुद्धक्रमाश्चङ्क्रमे ।
9455@2    पृथ्वीचण्डरुचे पटच्चरदशासंघट्टदीप्तप्रभं
सिञ्चन्त्यञ्जलिसञ्चिताश्रुभिरलं युष्मत्प्रतापानलम् ॥ ९४५५॥

9456@1   कान्तारे दैवगत्या कथमपि गलितान्यन्तरालोक्य भक्ष्याण्युड्डीयोड्डीय
भूयस्तरुशिखरशिखामेव तेभ्यः श्रयन्ते ।
9456@2    इत्थं त्वद्वैरिनारी गिरिषु नरपते जम्बुलम्बीकदम्ब-  भ्रान्त्या
भर्तुर्बुभुक्षोः कथयति पुरतश्चेष्टितं षट्पदानाम् ॥ ९४५६॥

9457@1   कान्तारेषु करावलम्बिशिशवः पादैः स्रवल्लोहितैर् अर्चन्त्यः पदवीं
विलोचनजलैरावेदयन्त्यः शुचम् ।
9457@2    दृष्टाः पान्थजनैर्विवृत्य सकृपं हाशब्दगर्भैर्मुखैर् यन्त्यह्ना
सकलेन योजनतुरीयांशं तवारिस्त्रियः ॥ ९४५७॥

9458@1   कान्तारेषु च काननेषु च सरित्तीरेषु च क्ष्माभृताम्  उत्सङ्गेषु
च पत्तनेषु च सरिद्भर्तुस्तटान्तेषु च ।
9458@2    भ्रान्ताः केतकगर्भपल्लवरुचः श्रान्ता इव क्ष्मापते  कान्ते
नन्दनकन्दलीपरिसरे रोहन्ति ते कीर्तयः ॥ ९४५८॥

9459@1   कान्तारेष्वपि विश्रामो नरस्याध्वनिकस्य वै ।
9459@2    यः सदारः स विश्वास्यस्तस्माद् दाराः परा गतिः ॥ ९४५९॥

9460@1   कान्तावियोगः स्वजनापमानं  ऋणस्य शेषं कुनृपस्य सेवा ।
9460@2    दारिद्र्यभावाद् विमुखं च मित्रं  विनाग्निना पञ्च दहन्ति कायम् ॥ ९४६०॥

9461@1   कान्ताश्लेषपराङ्मुखं यदि दहेद् दोषाकरः कंचन  स्थाने तर्हि
यतः स हन्त विधिना हन्तुं व्यधायीदृशान् ।
9461@2    कष्टं यत्पुनरेष चन्दनभुवो लब्धप्रभावोऽभितः  स्वर्णद्याद्यवगाहको
मरुदयं दग्धं प्रचण्डोज्वलम् ॥ ९४६१॥

9462@1   कान्तासुहृद्गुणकथाश्रवणोत्सुकस्य  रम्या विनिद्रनयनस्य गता ममासौ ।
9462@2    सर्वेन्द्रियार्थजनितानि हि सेव्यमाना  दीर्घा स्ववृत्तिरिव हन्ति सुखानि
निद्रा ॥ ९४६२॥

9463@1   कान्तिं कुङ्कुमकेशरान्मधुरतां द्राक्षारसस्यासवाद्
वैदर्भीपरिपाकपूतवचसः काव्यात् कवेर्मार्दवम् ।
9463@2    पार्श्वादेव जरातुरेण विधिना तं तं गृहीत्वा गुणं  सृष्टा हन्त
हरन्ति कस्य न मनः कश्मीरवामभ्रुवः ॥ ९४६३॥

9464@1   कान्तिं केतककोरकद्युतिसखीं राकामृगाङ्कस्य यच्  चञ्चच्चञ्चु
चुलुम्पति प्रतिदिनं प्रेम्णा चकोरार्भकः ।
9464@2    तन् मन्ये नयनामृतं रतिपतेर्मृत्युञ्जयेनार्थिना  तेनेदं
रमणीकपोलफलके लावण्यमालोकितम् ॥ ९४६४॥

9465@1   कान्तिकल्लोलवलितां नयनामृतवाहिनीम् ।
9465@2    भजमानं स्वयं सुभ्रु कस्त्वां न बहु मन्यते ॥ ९४६५॥

9465A@1   कान्तिप्रकर्षं दशनच्छदेन  सन्ध्याघने बद्धपदं हरन्त्याः ।
9465A@2    तस्या गृहोद्यानसरोगतस्य  हस्तस्य एवाम्बुरुहस्य रागः ॥

9466@1   कान्तिमयादतिविमलाद्  अविरतविश्वोपकारगतकालात् ।
9466@2    सुदशान् महतोतिमहान्  प्रसरति दीपान् प्रदीप इव ॥ ९४६६॥

9467@1   कान्तिर्यस्य विनिद्रनीलनलिनच्छायासखी सुभ्रुवां  यत्पङ्केऽपि मुदोऽस्ति
यस्य सुरभिः कासां रसोऽगोचरः ।
9467@2    अङ्गारार्थितया जनेरतिजडैरुड्डामरैः पामरैः  पश्यैष प्रगुणैर्गुणैरपि
गुरुर्दग्धः स कालागुरुः ॥ ९४६७॥

9468@1   कान्तिर्यस्य शरन्निशाकरकलालावण्यसंवादिनी  तं विक्रेतुमिहासि यासि
किमहो हारं विहारं श्रियः ।
9468@2    एतां पश्य पुरः पुलिन्दनगरीं भूपाः कुरङ्गीदृशां  यत्रैता गलकन्दले
च कुचयोरङ्के च गुञ्जास्रजः ॥ ९४६८॥

9469@1   कान्तिर्लोचनवर्तिरद्भुतमयी मूर्तिर्महत् सौरभं  निःष्यन्दोऽथ
सुधाकरादपि सुधास्यन्दादपि ह्लादकः ।
9469@2    सर्वोऽयं विरलो जगत्यपि गुणग्रामोऽभिरामो हहा
पश्योत्तंसभुजंगसंगमजुषः श्रीखण्ड ते खण्डितः ॥ ९४६९॥

9469A@1   कान्तिश्चन्द्रमसो मृगस्य नयने बाहू मृणालस्य ते  हंसानां गमनं
सरोजवदने हेम्नो घटौ ते कुचौ ।
9469A@2    एतत्ते परकीयवस्तु सकलं नमैकमात्रं तव  मानं मा कुरु मानिनि
प्रियतमे रूपाभिमानं प्रति ॥

9470@1   कान्तिश्रिया निर्जितपद्मरागं  मनोज्ञगन्धं द्वयमेव शस्तम् ।
9470@2    नवप्रबुद्धं जलजं जलेषु  स्थलेषु तस्या वदनारविन्दम् ॥ ९४७०॥

9470A@1   कान्तिस्ते कनकाचलप्रतिनिधिः कान्ताकुचस्पर्धि ते  सौभाग्यं
क्षितिपालदर्शनविधौ त्वत्पूर्वकं दर्शनम् ।
9470A@2    सौरभ्यं सकलातिशायि भवतो जम्बिर किं ब्रूमहे  कर्पूरप्रतिकूलता
यदि न ते त्वय्येव सर्वे गुणाः ॥

9471@1   कान्तिस्ते यदि निर्मला यदि गुणा लक्ष्मीर्यदि स्थायिनी  मा गाः पद्म मदं
तथापि गलिता ह्येते शरद्वासराः ।
9471@2    संस्पर्शेन तुषारवारिपृषतामालूनमूर्तेः सरो-  मध्येऽत्रैव
वराटकेन भवतः स्थेयं पुनः केवलम् ॥ ९४७१॥

9472@1   कान्ते कत्यपि वासराणि गमय त्वं मीलयित्वा दृशौ  स्वस्ति स्वस्ति निमीलयामि
नयने यावन् न शून्या दिशः ।
9472@2    आयाता वयम् आगमिष्यति सुहृद्वर्गस्य भाग्योदयैः  सन्देशो वद
कस्तवाभिलषितस्तीर्थेषु तोयाञ्जलिः ॥ ९४७२॥

9473@1   कान्ते कथंचित् कथितप्रयाणे  क्षणं विनम्रा विरहार्दिताङ्गी ।
9473@2    ततस्तमालोक्य कदागतोऽसीत्यालिङ्ग्य मुग्धा मुदमाससाद ॥ ९४७३॥

9474@1   कान्ते कनकजम्बीरं करे किमपि कुर्वति ।
9474@2    आगारलिखिते भानौ बिन्दुमिन्दुमुखी ददौ ॥ ९४७४॥

9475@1   कान्ते कलितचोलान्ते दीपे वैरिणि दीप्यति ।
9475@2    आसीदसितपद्माक्ष्याः पक्षो नयनमुद्रणम् ॥ ९४७५॥

9476@1   कान्ते काञ्चुलिकावलोकिनि कलावत्या नमन्त्या स्थितं  तस्मिन् कोमलकाकुभाषिणि
तया स्पन्दी निरुद्धोऽधरः ।
9476@2    उत्थायाथ करस्पृशि प्रियतमे यूनोर्नवे संगमे  काञ्चीकूजितकैतवेन
मदनो द्यौःशान्तिमभ्यस्यति ॥ ९४७६॥

9476A@1   कान्ते कथय कथं वा  गच्छसि पानीयशालिकामेका ।
9476A@2    अङ्गमनङ्गं नितराम्  अङ्कुरयति पङ्कजाक्षि वयोऽपि तव ॥

9477@1   कान्ते किं कुपितासि, कः परजने प्राणेश कोपो भवेत्  कोऽयं सुभ्रु पर,
स्त्वमेव, दयिते दासोऽस्मि किं ते परः ।
9477@2    इत्युक्त्वा प्रणतः प्रियः क्षितितलादुत्थाप्य सानन्दया  नेत्राम्भःकणिकाङ्किते
स्तनतटे तन्व्या समारोपितः ॥ ९४७७॥

9478@1   कान्ते कुटिलमालोक्य कर्णकण्डूयनेन किम् ।
9478@2    कामं कथय कल्याणि किङ्करः करवाणि यत् ॥ ९४७८॥

9479@1   कान्ते गृहाण त्वमिमां स्वमालाम्  अकारणं किं कलहं करोषि ।
9479@2    यत्पूर्वपादं मनुषेऽत्र शुद्धं  तत् तथ्यमेवास्ति न चेदिदं स्यात्
॥ ९४७९॥

9480@1   कान्ते घोरकृतान्तवक्रकुहरात् त्वं पुण्यपुञ्जेन मे  मुक्ता कृन्त
तदर्जनश्रमभरं प्रत्यङ्गमालिङ्ग्य माम् ।
9480@2    इत्याकर्ण्य निमीलितार्धनयनं स्मेरं शनैरानतं  सोल्लासं वदनाम्बुजं
मृगदृशः स्वैरं चुचुम्ब प्रियः ॥ ९४८०॥

9481@1   कान्ते जग्मुषि ताम्रचूडरटितं श्रुत्वा प्रबुद्धा जवात्  किंचिद्
वासवदिङ्मुखं प्रविकसद् दृष्ट्वा गवाक्षाध्वना ।
9481@2    संत्रासेन समीरिता प्रियतमप्रेम्णावरुद्धा शनैर् उत्थानोपनिवेशनानि
कुरुते तल्पे मुहुः पांसुला ॥ ९४८१॥

9482@1   कान्ते तथा कथमपि प्रथितं मृगाक्ष्या  चातुर्यमुद्धतमनोभवया
रतेषु ।
9482@2    तत्कूजितान्यनुवदद्भिरनेकवारं  शिष्यायितं गृहकपोतशतैर्यथा
स्यात् ॥ ९४८२॥

9483@1   कान्ते तल्पमुपागते विगलिता नीवी स्वयं तत्क्षणात्  तद्वासः
श्लथमेखलागुणधृतं किंचिन्नितम्बे स्थितम् ।
9483@2    एतावत् सखि वेद्मि केवलमहं तस्याङ्गसङ्गे पुनः  कोऽसौ कास्मि रतं
तु किं कथमिति स्वल्पापि मे न स्मृतिः ॥ ९४८३॥

9484@1   कान्तेत्युत्पललोचनेति विपुलश्रोणीभरेत्युन्नमत्-  पीनोत्तुङ्गपयोधरेति
सुमुखाम्भोजेति सुभ्रूरिति ।
9484@2    दृष्ट्वा माद्यति मोदतेऽभिरमते प्रस्तौति विद्वानपि
प्रत्यक्षाशुचिपुत्रिकां स्त्रियमहो मोहस्य दुश्चेष्टितम् ॥ ९४८४॥

9484A@1   कान्ते त्वत्कुचचूचुकौ तदुपरि स्मेरा च हारावली  तद्वक्त्रं तरुणाङ्गि
बिम्बितमनुच्छायालताश्यामताम् ।
9484A@2    त्वं सर्वाङ्गमनोरमे त्रिजगतां बध्नासि दृष्ट्या मनो
जम्बूवज्जलबिन्दुवज्जलजवज्जम्बालवज्जालवत् ॥

9485@1   कान्ते त्वन्नेत्रकान्तं पुरु कमलवनं त्वन्मुखस्योपमेयश्  चन्द्रः
प्रत्यक्षसिद्धः पिककुलमपि च त्वत्स्वरस्यानुकारि ।
9485@2    रम्भाकाण्डस्त्वदूरुच्छविरपि सुलभः कम्बवश्च त्वदीयाः  कण्ठाकारा
शिखण्डास्तव कचसदृशास्तत् कथं तेऽसमत्वम् ॥ ९४८५॥

9486@1   कान्ते धावय मे पादाविति भर्त्रा निवेदिता ।
9486@2    न तया धावितौ पादौ भर्तुराज्ञा न लङ्घिता ॥ ९४८६॥

9487@1   कान्तेन प्रहितो नवः प्रियसखीवर्गेण बद्धस्पृहश्  चित्तेनोपहृतः
स्मराय न समुत्स्रष्टुं गतः पाणिना ।
9487@2    आमृष्टो मुहुरीक्षितो मुहरभिघ्रातो मुहुर्लोठितः  प्रत्यङ्गं च मुहुः
कृतो मृगदृशा किं किं न चूताङ्कुरः ॥ ९४८७॥

9488@1   कान्ते नितान्तं दयिताकुचान्त-  चोलाञ्चलं कर्षति हर्षमुग्धे ।
9488@2    बभार बाला नमितास्यहास्य-  लेशापदेशादपरं निचोलम् ॥ ९४८८॥

9489@1   कान्ते नितान्तमेतैर् वचनै रुषितेव लक्ष्यते भवती ।
9489@2    क इवोष्यते न वचनैर् उक्तैरागांस्यपह्नोतुम् ॥ ९४८९॥

9489A@1   कान्ते कृतागसि पुरः परिवर्तमाने  सख्यं सरोजशशिनोः सहसा बभूव ।
9489A@2    रोषाक्षरं सुदृशि वक्तुमपारयन्त्याम्  इन्दीवरद्वयमवाप तुषारधाराम्
॥

9489B@1   कान्ते पश्यति सानुरागमबला साचीकरोत्याननं  तस्मिन् कामकलाकलापकुशले
व्यावृत्तवक्त्रे किल ।
9489B@2    पश्यन्ती मुहुरन्तरङ्गमदना दोलायमानेक्षणा  लज्जामन्मथमध्यगापि
नितरां तस्याभवत् प्रीतये ॥

9490@1   कान्ते यामि, क्व, देशान्तर, मपि शयना, न्नेति, किं सद्मनोऽपि
क्वैतावन्मात्र, माः किं कथयसि नगरा, न्न प्रिये निर्वृतोऽपि ।
9490@2    इत्याकर्ण्योक्तवस्तुक्रमघनघनहृद्वेदना वेद नाहं  काहं कुत्रास्मि
कोऽयं बत हतसमयोऽप्यस्मि वा नास्मि वेति ॥ ९४९०॥

9491@1   कान्ते विचित्रसुरतक्रमबद्धरागे  सङ्केतकेऽपि मृगशाबदृशा रसेन ।
9491@2    तत्कूजितं किमपि येन तदीयतल्पं  नाल्पैः परीतमनुकूजितलावकौघैः
॥ ९४९१॥

9492@1   कान्ते विलासिनि कलावति पद्मनेत्रे  नित्यं त्वयि प्रियतमे रमते मनो मे ।
9492@2    इत्थं भवन्तमुरुभावनया वदन्तं  श्रीकृष्ण मां बुधजना अपि हा
हसन्ति ॥ ९४९२॥

9493@1   कान्ते सागसि कञ्चुकस्पृशि तया साचीकृतग्रीवया  मुक्ताः
कोपकषायमन्मथशरत्क्रूराः कटाक्षाङ्कुराः ।
9493@2    साकूतं दरहासकेसरवचोमाध्वीकधारालसा  प्रीतिः कल्पलतेव काचन
महादानीकृता सुभ्रुवा ॥ ९४९३॥

9493A@1   कान्ते सागसि काचिदन्तिकगते निर्भर्त्स्य रोषारुणैर्
भ्रूभङ्गीकृटिलैरपाङ्गवलनैरालोकमान् आ मुहुः ।
9493A@2    बध्वा मेखलया सपत्नरमणीपादाब्जलाक्षाङ्कितं  लीलानीलसरोरुहेण
निटिलं हन्ति स्म रोषाकुला ॥

9494@1   कान्ते सागसि यापिते प्रियसखीवेषं विधायागते  भ्रान्त्यालिङ्ग्य मया
रहस्यमुदितं तत्संगमाकाङ्क्षया ।
9494@2    मुग्धे दुष्करमेतदित्यतितरामुक्त्वा सहासं बलाद्  आलिङ्ग्य च्छलितास्मि
तेन कितवेनाद्य प्रदोषागमे ॥ ९४९४॥

9495@1   कान्ते स्नेहनिधौ समीयुषि मधौ जित्वा श्रियं शैशिरीं  विश्लेषादिव
तस्य पाण्डिमभृतामालीलतानामियम् ।
9495@2    कर्तुं नूतनचित्रपत्ररचनां किं काननश्रीरिमां  प्राचीनां
पवनाञ्चलेन परितः पत्रावलीं लुम्पति ॥ ९४९५॥

9496@1   कान्ते हन्त सुकोमला बत मता प्राग् व्यर्थमेव भ्रमात्  किंतु त्वं भुवि
निष्ठुरा निरुपमा पश्यस्यपीमं न माम् ।
9496@2    तस्माद् वक्षसि ते पयोधरमिषाद् धात्रा निखायार्पितौ  शैलेन्द्राविति
सांप्रतं न हि चिरं सौख्यं परक्लेशितुः ॥ ९४९६॥

9497@1   कान्तो नर्मणि नैपुणेन विदितस्त्वं शैशवद्वेषिणी
क्रीडाशैलशिरोमणिर्गृहमिदं रम्यो वसन्तोत्सवः ।
9497@2    सख्यः कामकथोपचारचतुराः संभोगकालेऽधुना  मानो वा कलहोऽथवा
यदि कदा तच्चेतसो निर्वृतिः ॥ ९४९७॥

9498@1   कान्तो यास्यति दूरदेशमिति मे चिन्ता परं जायते  लोकानन्दकरो हि
चन्द्रवदने वैरायते चन्द्रमाः ।
9498@2    किं चायं वितनोति कोकिलकलालापो विलापोदयं  प्राणानेव हरन्ति हन्त
नितरामाराममन्दानिलाः ॥ ९४९८॥

9499@1   कान्तोऽसि नित्यमधुरोऽसि रसाकुलोऽसि  किं चासि
पञ्चशरकार्मुकमद्वितीयम् ।
9499@2    इक्षो तवास्ति सकलं परमेकमूनं  यत् सेवितो भजसि नीरसतां क्रमेण
॥ ९४९९॥

9500@1   कान्त्या काञ्चनकान्तया परिमलैर्भाग्यैकभोग्यैस्तथा  सौन्दर्येण च
साधुनैव कुसुमं हा हन्त न त्वत्समम् ।
9500@2    अक्रोधं श‍ृणु किन्तु दूषणमिव त्वय्यस्ति किञ्चित् पुनस्
तत्त्वज्ञैर्यदचुम्बितं त्वमसि रे चाम्पेय पुष्पन्धयैः ॥ ९५००॥

9501@1   कान्त्या दरिद्रत्वमुपैति चन्द्रः  किमस्ति तत्त्वं विकचोत्पलेषु ।
9501@2    न वेद्यि विश्वास्य कथं मृगाक्ष्या  सौन्दर्यसृष्टिर्मुषिता विधातुः
॥ ९५०१॥

9502@1   कान्त्या विलुप्तानि विलोचनानाम्  आपाटलानामतिरोदनेन ।
9502@2    सकुङ्कुमानीव पुनर्भंवन्ति  यस्यारिनारीकुचमण्डलानि ॥ ९५०२॥

9503@1   कान्त्या सुवर्णवरया परया च शुद्ध्या  नित्यं स्विकाः खलु शिखाः
परितः क्षिपन्तीम् ।
9503@2    चेतोहरामपि कृशेशयलोचने त्वां  जानामि कोपकलुषो दहनो ददाह
॥ ९५०३॥

9504@1   कान्यकुब्जा द्विजाः सर्वे मागधं माधुरं विना ।
9504@2    गौडद्राविडविख्याताः कान्यकुब्जाः महोद्भवाः ॥ ९५०४॥

9505@1   का पाण्डुपत्नी गृहभूषणं किं  को रामशत्रुः किमगस्त्यजन्म ।
9505@2    कः सूर्यपुत्रो विपरीतपृच्छा  कुन्तीसुतो रावणकुम्भकर्णाः ॥ ९५०५॥

9506@1   कापि कान्तमिदमाह महेला  साधु साधय तथा युधि कार्यम् ।
9506@2    वर्तते तव यथा च जयश्रीर् लोकनाथललना च सपत्नी ॥ ९५०६॥

9507@1   कापि कुड्यलिखितावधिरेखाः  प्रोषितप्रियतमा गणयन्ती ।
9507@2    वेश्मनि प्रबलवह्निपरीते  सास्रया बहिरनीयत सख्या ॥ ९५०७॥

9508@1   कापि मुख्यपदवीमधिरोप्य  स्वां सखीं स्वकरधारितदीपा ।
9508@2    प्राणनाथरतिगेहमयासीद्  अद्भुतो रतिपतेरुपदेशः ॥ ९५०८॥

9509@1   कापिशायनसुगन्धि विघूर्णन्न्  उन्मदोऽधिशयितुं समशेत ।
9509@2    फुल्लदृष्टिवदनं प्रमदानाम्  अब्जचारु चषकं च शडङ्घ्रिः
॥ ९५०९॥

9510@1   कापि शीघ्रमवधीरितमाना  मानिनो विचलिता प्रियधाम्नि ।
9510@2    आगतेन मरुतापि पुरस्ताल्  लाघवस्य परिहारममंस्त ॥ ९५१०॥

9511@1   कापुरुषः कुक्कुरश्च भोजनैकपरायणः ।
9511@2    लालितः पार्श्वमायाति वारितो नैव गच्छति ॥ ९५११॥

9512@1   काप्यङ्घ्री रङ्गपत्र्यारुणयति रमणी भूषणैर्भाति काचिद्  गायत्यन्या
परापि प्रलसति लहरीलक्ष्म वासो वसाना ।
9512@2    यत्रान्या स्नेहपूरान् वितरति च मुदं याति दोलाभिरन्या  सा श‍ृङ्गारद्वितीया
रचयति न मनः कस्य श‍ृङ्गारमग्नम् ॥ ९५१२॥

9513@1   काप्यन्या मुकुलाधिकारमिलिता लक्ष्मीरशोकद्रुमे  माकन्दः समयोचितेन
विधिना धत्तेऽभिजातं वपुः ।
9513@2    किं चाषाढगिरेरनङ्गविजयप्रस्तावनापण्डित ः  स्वैरं सर्पति
बालचन्दनलतालीलासखो मारुतः ॥ ९५१३॥

9514@1   काप्यभिख्या तयोरासीद् व्रजतो शुद्धवेषयोः ।
9514@2    हिमनिर्मुक्तयोर्योगे चित्राचन्द्रमसोरिव ॥ ९५१४॥

9515@1   काप्यागतं वीक्ष्य मनोधिनाथं  समुत्थिता सादरमासनाय ।
9515@2    करेण शिञ्जद्वलयेन तल्पम्  आस्फालयन्ती कलमाजुहाव ॥ ९५१५॥

9516@1   का प्रस्तुताभिषेकाद्  आर्यं प्रच्यावयेद् गुणज्येष्ठम् ।
9516@2    मन्ये ममैव पुण्यैः  सेवावसरः कृतो विधिना ॥ ९५१६॥

9517@1   का प्रियेण रहिता वराङ्गना  धाम्नि केन तनयेन नन्दिता ।
9517@2    कीदृशेन पुरुषेण पक्षिणां  बन्धनं समभिलष्यते सदा ॥ ९५१७॥

9518@1   का प्रीतिः सह मार्जारैः का प्रीतिरवनीपतौ ।
9518@2    गणिकाभिश्च का प्रीतिः का प्रीतिर्भिक्षुकैः सह ॥ ९५१८॥

9519@1   काभिर्न तत्राभिनवस्मराज्ञा  विश्वासनिक्षेपवणिक् क्रियेऽहम् ।
9519@2    जिह्नेति यन्नैव कुतोऽपि तिर्यक्  कश्चित् तिरश्चस्त्रपते न तेन ॥ ९५१९॥

9520@1   का भूषा बलिनां, क्षमा, परिभवः, कोपः स्वकुल्यैः कृतः  किं
दुःखं, परसंश्रयो, जगति कः श्लाघ्यो, य आश्रीयते ।
9520@2    को मृत्यु, र्व्यसनं, शुचं जहति के, यैर्निर्जिता शत्रवः
कैर्विज्ञातमिदं विराटनगरच्छन्नस्थितैः पाण्डवैः ॥ ९५२०॥

9521@1   कामं करीषाग्निमधो निधाया-  भ्रमेण तापातिशयं भजध्वम् ।
9521@2    युष्माकमद्यावधि नाधिकारो  दुग्धातिमुग्धाधरमाधुरीषु ॥ ९५२१॥

9522@1   कामं कर्णकटुः कृतोऽतिमधुरः केकारवः केकिनां
मेघाश्चामृतधारिणोऽपि विहिताः प्रायो विषस्यन्दिनः ।
9522@2    उन्मीलन्नवकन्दलावलिरसौ शय्यापि सर्पायते  तत् किं यद् विपरीतमत्र
न कृतं तस्या वियोगेन मे ॥ ९५२२॥

9523@1   कामं कामदुघं धुङ्क्ष्व मित्राय वरुणाय च ।
9523@2    वयं धीरेण दानेन सर्वान् कामानशीमहि ॥ ९५२३॥

9524@1   कामं कामयते न केलिनलिनीं नामोदते कौमुदी-  निस्यन्दैर्न समीहते
मृगदृशामालापलीलामपि ।
9524@2    सीदन्नेष निशासु दुःसहतनुर्भोगाभिलाषालसैर् अङ्गैस्ताम्यति चेतसि
व्रजवधूमाधाय मुग्धो हरिः ॥ ९५२४॥

9525@1   कामं कामयमानस्य यदा कामः समृद्ध्यते ।
9525@2    अथैनमपरः कामस्तृष्णा विध्यति बाणवत् ॥ ९५२५॥

9526@1   कामं कामसमस्त्वमत्र जगति ख्यातोऽसि यत् सर्वदा  रूपेणैव महीपते
तव धनुःपाण्डित्यमन्यादृशम् ।
9526@2    त्वं यस्मिन् विशिखं विमुञ्चसि तमेवोद्दिश्य मुक्तत्रपं
त्रुट्यत्कंचुकमुद्गतस्पृहमहो धावन्ति देवाङ्गनाः ॥ ९५२६॥

9527@1   कामं कुमीनसदृशं  राज्यमपि प्राज्यकण्टकं कुशलः ।
9527@2    पाकान्वितमतिसुरसं  भुङ्क्ते बहुधावधानेन ॥ ९५२७॥

9528@1   कामं कूले नदीनामनुगिरि महिषीयूथनीडोपकण्ठे  गाहन्ते
शष्पराजीरभिनवशलभग्रासलोला बलाकाः ।
9528@2    अन्तर्विन्यस्तवीरुत्तृणमयपुरुषत्रासविघ्नं कथंचित्  कापोतं
कोद्रवाणां कवलयति कणान् क्षेत्रकोणैकदेशे ॥ ९५२८॥

9529@1   कामं कोपकषायिताक्षियुगलं कृत्वा करोत्फालनैः  क्षुद्रान् वन्यमृगात्
करीन्द्र सहसा विद्रावय त्वं मुदा ।
9529@2    हेलाखण्डितकुम्भिकुम्भविगलद्रक्तारुणाङ्गे हरौ  जाते लोचनगोचरे यदि
भवान् स्थाता तदा मन्महे ॥ ९५२९॥

9530@1   कामं क्रोधं च लोभं च दम्भं दर्पं च भूमिपः ।
9530@2    सम्यग्विजेतुं यो वेद स महीमभिजायते ॥ ९५३०॥

9530A@1   कामं क्रोधं भयं लोभं दम्भं मोहं मदं तथा ।
9530A@2    निद्रां मत्सरमालस्यं नास्तिक्यं च परित्यज ॥

9531@1   कामं क्रोधं लोभं मोहं  त्यक्त्वात्मानं पश्य हि कोऽहम्
9531@2    आत्मज्ञानविहीना मूढास् ते पच्यन्ते नरके मूढाः ॥ ९५३१॥

9532@1   कामं गुणैर्महानेष प्रकृत्या पुनरासुरः ।
9532@2    उत्कर्षात् सर्वतो वृत्तेः सर्वाकारं हि दृप्यति ॥ ९५३२॥

9533@1   कामं जनाः स्मयन्ते  कैलासविलासवर्णनावसरे ।
9533@2    साधनकथनावसरे  साचीकुर्वन्ति वक्त्राणि ॥ ९५३३॥

9534@1   कामं तु क्षपयेद् देहं पुष्पमूलफलैः शुभैः ।
9534@2    न तु नामापि गृह्णीयात् पत्यौ प्रेते परस्य तु ॥ ९५३४॥

9535@1   कामं दहन्तु मरुतो मलयाचलस्य  चन्द्रोऽपि पातयतु वा नितरां
स्फुलिङ्गान् ।
9535@2    दूरे प्रियो विमलवंशमणिः पतिर्मे  तत्साम्प्रतं त्वरितमानय तं
कथंचित् ॥ ९५३५॥

9536@1   कामं दीर्घा भवेद् यात्रा कामं पन्था महान् भवेत् ।
9536@2    सोऽपि प्रभोः कृपामेव नित्यमाश्रयतेऽन्ततः ॥ ९५३६॥

9537@1   कामं दुग्धे विप्रकर्षत्यलक्ष्मीं  कीर्तिं सूते दुष्कृतं या हिनस्ति ।
9537@2    तां चाप्येतां मातरं मङ्गलानां  धेनुं धीराः सूनृतां वाचमाहुः
॥ ९५३७॥

9538@1   कामं दुर्विषहज्वरं जनयति व्याघूर्णयत्पक्षिणी
गात्राण्यूरुनितम्बगण्डहृदयान्युच्छूनयत्युल्बणम् ।
9538@2    तां तां दुर्विकृतं करोति सुहृदो गाढं व्यथन्ते यया
व्याधियौवनमात्मनाशनियतः के ते ग्रहण्यादयः ॥ ९५३८॥

9539@1   कामं दृष्टा मया सर्वा विवस्त्रा रावणस्त्रियः ।
9539@2    न तु मे मनसः किंचिद् वैकृत्यमुपपद्यते ॥ ९५३९॥

9540@1   मनो हि हेतुः सर्वेषाम् इन्द्रियाणां प्रवर्तने ।
9540@2    शुभाशुभास्ववस्थासु तच्च मे सुव्यवस्थितम् ॥ ९५४०॥

9541@1   कामं न पश्यति दिदृक्षत एव भूम्ना  नोक्तापि जल्पति विवक्षति
चादरेण ।
9541@2    लज्जास्मरव्यतिकरेण मनोऽधिनाथे  बाला रसान्तरमिदं ललितं बिभर्ति
॥ ९५४१॥

9542@1   कामं निष्करुणं वेत्सि वेत्सि तं बहुवल्लभम् ।
9542@2    दूति चूताङ्कुरखरा दिशो वेत्सि न वेत्सि किम् ॥ ९५४२॥

9543@1   कामं नृपाः सन्तु सहस्रशोऽन्ये  राजन्वतीमाहुरनेन भूमिम् ।
9543@2    नक्षत्रताराग्रहसंकुलापि  ज्योतिष्मती चान्द्रमसैव रात्रिः ॥ ९५४३॥

9543A@1   कामं परमिति ज्ञात्वा देवोऽपि हि पुरन्दरः ।
9543A@2    गौतमस्य मुनेः पत्नीम् अहल्यां चकमे पुरा ॥

9544@1   कामं प्रत्यादिष्टां  स्मरामि न परिग्रहं मुनेस्तनयान् ।
9544@2    बलवत् तु दूयमानं  प्रत्याययतीव मे हृदयम् ॥ ९५४४॥

9545@1   कामं प्रदीपयति रूपमभिव्यनक्ति  सौभाग्यमावहति वक्त्रसुगन्धितां च ।
9545@2    ऊर्जं करोति कफजाश्च निहन्ति रोगांस् ताम्बूलमेवमपरांश्च गुणान्
करोति ॥ ९५४५॥

9546@1   युक्तेन चूर्णेन करोति रागं  रागक्षयं पूगफलातिरिक्तम् ।
9546@2    चूर्णाधिकं वक्त्रविगन्धकारि  पत्राधिकं साधु करोति गन्धम् ॥ ९५४६॥

9547@1   पत्राधिकम् निशि हितं सफलं दिवा च  प्रोक्तान्यथाकरणमस्य
विडम्बनैव ।
9547@2    कक्कोलपूगलवलीफलपारिजातैर् आमोदितं मदमुदा मुदितं करोति ॥ ९५४७॥

9548@1   कामं प्रदोषतिमिरेण न दृश्यसे त्वं  सौदामिनीव जलदोदरसंधिलीना ।
9548@2    त्वां सूचयिष्यति तु माल्यसमुद्भवोऽयं  गन्धश्च भीरु मुखराणि
च नूपुराणि ॥ ९५४८॥

9549@1   कामं प्रियानपि प्राणान् विमुञ्चन्ति मनस्विनः ।
9549@2    इच्छन्ति न त्वमित्रेभ्यो महतीमपि सत्क्रियाम् ॥ ९५४९॥

9550@1   कामं प्रिया न सुलभा  मनस्तु तद्भावदर्शनाश्वासि ।
9550@2    अकृतार्थेऽपि मनसिजे  रतिमुभयप्रार्थना कुरुते ॥ ९५५०॥

9551@1   कामं भवन्तु मधुलम्पटषट्पदौघ-
संघट्टधुन्धुमघनध्वनयोऽब्जखण्डाः ।
9551@2    गायत्यतिश्रुतिसुखं विधिरेव यत्र  भृङ्गः स कोऽपि
धरणीधरनाभिपद्मः ॥ ९५५१॥

9552@1   कामं भवन्तु सरितो भुवि सुप्रतिष्ठाः  स्वादूनि सन्तु सलिलानि च
शुक्तयश्च ।
9552@2    एतां विहाय वरवर्णिनि ताम्रपर्णीं  नान्यत्र सम्भवति मौक्तिककामधेनुः
॥ ९५५२॥

9553@1   कामं मा कामयध्वं वृषमपि च भृशं माद्रियध्वं न वित्ते
चित्तं दत्त श्रयध्वं परममृतफला या कला तामिहैकाम् ।
9553@2    इत्थं देवः स्मरारिर्वूषमधरचरीकृत्य मूर्त्यैव दित्सन्  निःस्वो
विश्वोपदेशानमृतकरकलाशेखरस्त्रायतां वः ॥ ९५५३॥

9554@1   कामं लिखतु संस्थानं कश्चिद् रूपं च भास्वतः ।
9554@2    अभित्तिविहतालम्बम् आलोकं विलिखेत् कथम् ॥ ९५५४॥

9555@1   कामं वनेषु हरिणास् तृणेन जीवन्त्ययत्नसुलभेन ।
9555@2    विदधति धनिषु न दैन्यं  ते किल पशवो वयं सुधियः ॥ ९५५५॥

9556@1   कामं वपुः पुलकितं नयने धृतास्रे  वाचः सगद्गदपदाः सखि कम्पि
वक्षः ।
9556@2    ज्ञातं मुकुन्दमुरलीरवमाधुरी ते  चेतः सुधांशुवदने तरलीकरोति
॥ ९५५६॥

9557@1   कामं वाचः कतिचिदफलाः सन्तु लोके कवीनां  सन्त्येवान्या
मधुरिपुकथासंस्तवात् कामदोग्ध्र्यः ।
9557@2    वित्तं कामं भवतु विफलं दत्तमश्रोत्रियेभ्यः  पात्रे दत्तैर्भवति
हि धनैर्धन्यता भूरिदातुः ॥ ९५५७॥

9558@1   कामं विषं च विषयाश्च निरीक्ष्यमाणाः  श्रेयो विषं न विषयाः
परिसेव्यमानाः ।
9558@2    एकत्र जन्मनि विषं विनिहन्ति पीतं  जन्मान्तरेषु विषयाः परितापयन्ति
॥ ९५५८॥

9559@1   कामं शिवेन शमितं पुनरुज्जगार  दृष्टिस्तवेति किमियं जननि
स्तुतिस्ते ।
9559@2    लीलाप्रसूतपुरुषार्थचतुष्टयायास् तस्याः परं तु स भवत्यवयुक्त्यवादः
॥ ९५५९॥

9560@1   कामं शीर्णपलाशपत्ररचितां कन्थां वसानो वने
कुर्यामम्बुभिरप्ययाचितसुखैः प्राणानुबन्धस्थितिम् ।
9560@2    साङ्गग्लानि सवेपितं सचकितं सान्तर्निदाघज्वरं  वक्तुं न त्वहमुत्सहे
सकृपणं देहीति दीनं वचः ॥ ९५६०॥

9561@1   कामं शुनको नृपति-  प्रसादतः स्याद् गजेन्द्रमौलिस्थः ।
9561@2    भवतेव तेन सह रे  नार्दयितुं शक्यते जातु ॥ ९५६१॥

9562@1   कामं श्यामतनुस्तथा मलिनयत्यावासवस्त्रादिकं  लोकं रोदयते भनक्ति
जनतागोष्ठीं क्षणेनापि यः ।
9562@2    मार्गेऽप्यङ्गुलिलग्न एव भवतः स्वाभाविनः श्रेयसे  हा स्वाहाप्रिय
धूममङ्गजमिमं सूत्वा न किं लज्जितः ॥ ९५६२॥

9563@1   कामं सन्तु सहस्रशः कतिपये सारस्यधौरेयकाः  कामं वा
कमनीयतापरिमलस्वाराज्यबद्धव्रताः ।
9563@2    नैवैवं विवदामहे न च वयं देव प्रियं ब्रूमहे  यत्सत्यं
रमणीयतापरिणतिस्त्वय्येव पारं गता ॥ ९५६३॥

9564@1   कामं सर्वोऽप्यलंकारो रसमर्थे निषिञ्चति ।
9564@2    तथाप्यग्राम्यतैवैनं भारं वहति भूयसा ॥ ९५६४॥

9564A@1   कामं सुधाकरकरामृतदिव्यरूप-  सौधाग्रपीठवसतिः सुखमस्तु काकः ।
9564A@2    श्रीसुन्दरीरमणसङ्गमकण्ठलग्न-  पूर्यत्सुधामणितजित् किमसौ कपोतः ॥

9565@1   कामं स्त्रियो निषेवेत पानं वा साधु मात्रया ।
9565@2    न द्यूतमृगये विद्वान् अत्यन्तव्यसने हि ते ॥ ९५६५॥

9566@1   कामं हरिर्भव विमूढ भवाथ चन्द्रश्  चन्द्रार्धमौलिरथ वा हर
एव भूयाः ।
9566@2    विद्याप्रणाशपरिवर्धितघोरदीप्तेः  क्रोधानलस्य मम नेन्धनतां प्रयासि
॥ ९५६६॥

9567@1   कामः कमनीयतया  किमपि निकामं करोति संमोहम् ।
9567@2    विषमिव विषमं सहसा  मधुरतया जीवनं हरति ॥ ९५६७॥

9568@1   कामः कामं कमलवदनानेत्रपर्यन्तवासी  दासीभूतत्रिभुवनजनः प्रीतये
जायतां वः ।
9568@2    दग्धस्यापि त्रिपुररिपुणा सर्वलोकस्पृहार्हा  यस्याधिक्यं
रुचिरतितरामञ्जनस्येव याता ॥ ९५६८॥

9569@1   कामः कुप्यति चन्द्रमा अपि बलान्मां दग्धुमभ्युद्यतो  वाता वापि समागता
यमदिशः प्राणान् निहर्न्तु तथा ।
9569@2    रक्ताक्षास्त्वरयन्ति तान् परभृताः स्वैः कूजनैर्दूति तत्  प्रेयांसं
तमुपानयाश्वितरथा त्राणं न मे कुत्रचित् ॥ ९५६९॥

9569A@1   कामः क्रोधश्च लोभश्च देहे तिष्ठन्ति तस्कराः ।
9569A@2    ज्ञातरत्नमपाहारि तस्माज्जाग्रत जाग्रत ॥

9570@1   कामः क्रोधश्च लोभश्च मानो हर्षो मदस्तथा ।
9570@2    एते हि षड् विजेतव्या नित्यं स्वं देहमाश्रिताः ॥ ९५७०॥

9571@1   कामः क्रोधश्च लोभश्च मदो मानस्तथैव च ।
9571@2    हर्षश्च शत्रवो ह्येते नाशाय कुमहीभृताम् ॥ ९५७१॥

9571A@1   कामः क्रोधश्च लोभश्च मोहो हर्षो मदस्तथा ।
9571A@2    षड्वर्गमुत्सृजेदेनं यस्मिंस्त्यक्ते सुखी नृपः ॥

9571B@1   कामः क्रोधस्तथा मोहस्त्रयोऽप्येते महाद्विषः ।
9571B@2    एते न निर्जिता यावत् तावत् सौख्यं कुतो नृणाम् ॥

9572@1   कामः क्रोधस्तथा लोभो देहे तिष्ठन्ति तस्कराः ।
9572@2    ते मुष्णन्ति जगत् सर्वं तस्माज्जाग्रत जाग्रत ॥ ९५७२॥

9572A-B@1   कामः क्रोधस्तथा लोभो रागो द्वेषश्च मत्सरः ।
9572A-B@2    मदो माया तथा मोहः कन्दर्पो दर्प एव च ॥

9572A-B-3 एते हि रिपवो घोरा धर्मसर्वस्वहारिणः ।
9572A-B-4 एतैर्बम्भ्रम्यते जीवः संसारे बहुदुःखदे ॥

9573@1   कामः क्रोधस्तथा लोभो हर्षो मानो मदस्तथा ।
9573@2    षड्वर्गमुत्सृजेदेनं तस्मिंस्त्यक्ते सुखी नृपः ॥ ९५७३॥

9574@1   कामः क्रोधो मदो मानो लोभो हर्षस्तथैव च ।
9574@2    एते वर्ज्याः प्रयत्नेन सादरं पृथिवीक्षिता ॥ ९५७४॥

9575@1   एतेषां विजयं कृत्वा कार्यो भृत्यजयस्ततः ।
9575@2    कृत्वा भृत्यजयं राजा पौराञ्जनपदाञ्जयेत् ॥ ९५७५॥

9576@1   कामः सर्वात्मना हेयः स चेद्धातुं न शक्यते ।
9576@2    स्वभार्यां प्रति कर्तव्यः सैव तस्य हि भेषजम् ॥ ९५७६॥

9577@1   ॥। ॥। ॥। ॥। ।
9577@2    काम एवार्थधर्माभ्यां गरीयानिति मे मतिः ॥ ९५७७॥

9578@1   काम एष महाशत्रुस्तमेकं निर्जयेद् दृढम् ।
9578@2    जितकामा महात्मानस्तैर्जितं निखिलं जगत् ॥ ९५७८॥

9579@1   कामकारो महाप्राज्ञ गुरूणां सर्वदानघ ।
9579@2    उपपन्नेषु दारेषु पुत्रेषु च विधीयते ॥ ९५७९॥

9580@1   कामकार्मुकतया कथयन्ति  भ्रूलतां मम पुनर्मतमन्यत् ।
9580@2    लोचनाम्बुरुहयोरुपरिस्थं  भृङ्गशावकततिद्वयमेतत् ॥ ९५८०॥

9581@1   कामक्रोधं तथा लोभं स्वादु श‍ृङ्गारकौतुके ।
9581@2    अतिनिद्रातिसेवे च विद्यार्थी ह्यष्ट वर्जयेत् ॥ ९५८१॥

9582@1   कामक्रोधग्राहवतीं पञ्चेन्द्रियजलां नदीम् ।
9582@2    कृत्वा धृतिमयीं नावं जन्मदुर्गाणि संतर ॥ ९५८२॥

9582A@1   कामक्रोधभयादन्यैर्लोभ्यमानो न लुभ्यति ।
9582A@2    यया शक्त्या युतः कार्ये मन्त्रशक्तिस्तु सा स्मृता ॥

9583@1   कामक्रोधमदोन्मत्ताः स्त्रीणां ये वशवर्तिनः ।
9583@2    न ते जलेन शुध्यन्ति स्नानतीर्थशतैरपि ॥ ९५८३॥

9584@1   कामक्रोधवियुक्तानां यतीनां यतचेतसाम् ।
9584@2    अभितो ब्रह्मनिर्वाणं वतैते विदितात्मनाम् ॥ ९५८४॥

9585@1   कामक्रोधस्तथा मोहो लोभो मानो मदस्तथा ।
9585@2    षड्वर्गमुत्सृजेदेनम् अस्मिंस्त्यक्ते सुखी नृपः ॥ ९५८५॥

9586@1   कामक्रोधादयः सर्वे मतिरक्षाण्यहंकृतिः ।
9586@2    गुणा विविधकर्माणि विलीयन्ते मनःक्षयात् ॥ ९५८६॥

9586A@1   कामक्रोधादिभिस्तापैस्ताप्यमानो दिवानिशम् ।
9586A@2    आत्मा शरीरान्तस्थोसौ पच्यते पुटपाकवत् ॥

9587@1   कामक्रोधानृतद्रोहलोभमोहमदादयः ।
9587@2    नमन्ति यत्र राजेन्द्र तमेव ब्राह्मणं विदुः ॥ ९५८७॥

9588@1   कामक्रोधावनादृत्य धर्ममेवानुपालयेत् ।
9588@2    धर्मः श्रेयस्करतमो राज्ञां भरतसत्तम ॥ ९५८८॥

9588A@1   कामक्रोधावनिर्जित्य किमरण्ये करिष्यति ।
9588A@2    अथवा निर्जितावेतौ किमरण्ये करिष्यति ॥

9589@1   कामक्रोधौ तु संयम्य योऽर्थान् धर्मेण पश्यति ।
9589@2    प्रजास्तमनुवर्तन्ते समुद्रमिव सिन्धवः ॥ ९५८९॥

9590@1   कामक्रोधौ द्वयमपि पदं प्रत्यनीकं वशित्वे  हत्वानङ्गं किमिव हि
रुषा साधितं त्र्यम्बकेण ।
9590@2    यस्तु क्षान्त्या शमयति शतं मन्मथाद्यानरातीन्  कल्याणं वो दिशतु स
मुनिग्रामणीरर्कबन्धुः ॥ ९५९०॥

9591@1   कामक्रोधौ पुरस्कृत्य योऽर्थं राजानुतिष्ठति ।
9591@2    न स धर्मं न चाप्यर्थं परिगृह्णाति बालिशः ॥ ९५९१॥

9592@1   कामक्रोधौ मद्यतमौ नियोक्तव्यौ यथोचितम् ।
9592@2    कामः प्रजापालने च क्रोधः शत्रुनिबर्हणे ॥ ९५९२॥

9593@1   कामक्रोधौ विनिर्जित्य किमरण्यैः करिष्यति ।
9593@2    अन्नेन धार्यंते देहः कुलं शीलेन धार्यते ॥ ९५९३॥

9594@1   कामक्रोधौ हि पुरुषम् अर्थेभ्यो व्यपकर्षतः ।
9594@2    तौ तु शत्रू विनिर्जित्य राजा विजयते महीम् ॥ ९५९४॥

9595@1   कामघ्नाद् विषमदृशो  भूत्यवलिप्ताद् भुजङ्गसङ्गरुचेः ।
9595@2    को भृङ्गीव न शुष्यति  वाञ्छ न फलमीश्वरादगुणात् ॥ ९५९५॥

9596@1   कामजं मृगया द्यूतं स्त्रियः पानं तथैव च ।
9596@2    व्यसनं व्यसनार्थज्ञैश्चतुर्विधमुदाहृतम् ॥ ९५९६॥

9597@1   काम जानामि ते मूलं संकल्पात् किल जायसे ।
9597@2    न त्वां संकल्पयिष्यामि समूलो न भविष्यसि ॥ ९५९७॥

9598@1   कामजेषु प्रसक्तो हि व्यसनेषु महीपतिः ।
9598@2    वियुज्यतेऽर्थधर्माभ्यां क्रोधजेष्वात्मनैव तु ॥ ९५९८॥

9598A@1   कामतन्त्रेषु निपुणः क्रुद्धानुनयकोविदः ।
9598A@2    स्फुरितेऽनादरे किंचिद् दयिताया विरज्यति ॥

9599@1   कामतो रूपधारित्वं शस्त्रास्त्राश्माम्बुवर्षणम् ।
9599@2    तमोऽनिलोऽचलो मेधा इति माया ह्यमानुषी ॥ ९५९९॥

9600@1   जघान कीचकं भीम आश्रितः स्त्रीसरूपताम् ।
9600@2    चिरं प्रच्छन्नरूपोऽभूद् दिव्यया मायया नलः ॥ ९६००॥

9601@1   कामदर्पादिशीलानाम् अविचारितकारिणाम् ।
9601@2    आयुषा सह नश्यन्ति सम्पदो मूढचेतसाम् ॥ ९६०१॥

9602@1   कामधेनुगुणा विद्या ह्यकाले फलदायिनी ।
9602@2    प्रवासे मातृसदृशी विद्या गुप्तं धनं स्मृतम् ॥ ९६०२॥

9602A@1   कामधेनुधरादीनां दातारः सुलभा भुवि ।
9602A@2    दुर्लभः पुरुषो लोके सर्वभूतदयापरः ॥

9603@1   कामनाम्ना किरातेन वितता मूढचेतसाम् ।
9603@2    नार्यो नरविहंगानाम् अङ्गबन्धनवागुराः ॥ ९६०३॥

9604@1   कामपि धत्ते सूकररूपी  कामपि रहितामिच्छति भूपः ।
9604@2    केनाकारि च मन्मथजननं  केन विराजति तरुणीवदनम् ॥ ९६०४॥

9605@1   कामपि श्रियमासाद्य यस्तद्वृद्धौ न चेष्टते ।
9605@2    तस्यायतिषु न श्रेयो बीजभोजिकुटुम्बवत् ॥ ९६०५॥

9606@1   कामप्रसक्तमात्मानं स्मृत्वा पाण्डुं निपातितम् ।
9606@2    निवर्तयेत् तथा क्रोधाद् अनुहादं हतात्मजम् ॥ ९६०६॥

9607@1   कामबन्धनमेवैकं नान्यदस्तीह बन्धनम् ।
9607@2    कामबन्धनमुक्तो हि ब्रह्मभूयाय कल्पते ॥ ९६०७॥

9608@1   कामबाणप्रहारेण मूर्च्छितानि पदे पदे ।
9608@2    जीवन्ति युवचेतांसि युवतीनां स्मितामृतैः ॥ ९६०८॥

9609@1   काममस्तु जगत् सर्वं कालस्यास्य वशंवदम् ।
9609@2    कालकालप्रपन्नानां कालः किं नः करिष्यति ॥ ९६०९॥

9610@1   काममा मरणात् तिष्ठेद् गृहे कन्यर्तुमत्यपि ।
9610@2    न चैवैनां प्रयच्छेत गुणहीनाय कर्हिचित् ॥ ९६१०॥

9611@1   काममाश्रित्य दुष्पूरं दम्भमानमदान्विताः ।
9611@2    मोहाद् गृहीत्वासद्ग्राहान् प्रवर्तन्तेऽशुचिव्रताः ॥ ९६११॥

9612@1   कामयन्ते विरज्यन्ते रञ्जयन्ति त्यजन्ति च ।
9612@2    कर्षयन्त्योऽपि सर्वार्थाञ् ज्ञायन्ते नैव योषितः ॥ ९६१२॥

9613@1   कामयेत न हि क्षुद्रम् अर्थं जातु महामनाः ।
9613@2    वर्धयेत स्वमौदार्यं प्रभावं च यशो भुवि ॥ ९६१३॥

9614@1   कामवर्षी च पर्जन्यो नित्यं सस्यवती मही ।
9614@2    गावश्च घटदोहिन्यः पादपाश्च सदाफलाः ॥ ९६१४॥

9615@1   कामवृत्तस्त्वयं लोकः कृत्स्नः समुपवर्तते ।
9615@2    यद्वृत्ताः सन्ति राजानस्तद्वृत्ताः सन्ति हि प्रजाः ॥ ९६१५॥

9616@1   कामव्याघ्रे कुमतिफणिनि स्वान्तदुर्वारनीडे
मायासिंहीविहरणमहीलोभभल्लूकभीमे ।
9616@2    जन्मारण्ये न भवति रतिः सज्जनानां कदाचित्  तत्त्वज्ञानां
विषयतुषिताकण्टकाकीर्णपार्श्वे ॥ ९६१६॥

9617@1   कामव्याधशराहतिर्न गणिता संजीवनी त्वं स्मृता  नो दग्धो विरहानलेन
झटिति त्वत्संगमाशाभृतैः ।
9617@2    नीतोऽयं दिवसो विचित्रलिखितैः सम्कल्परूपैर्मया  किं वान्यद् हृदये
स्थितासि ननु मे तत्र स्वयं साक्षिणी ॥ ९६१७॥

9618@1   कामसङ्गरविधौ मृगीदृशः  प्रौढपेषणधरे पयोधरे ।
9618@2    स्वेदराजिरुदियाय सर्वतः  पुष्पवृष्टिरिव पुष्पधन्वनः ॥ ९६१८॥

9618A@1   कायस्तपस्विषु जयत्यधिकारकामो  विश्वस्य चित्तविभुरिन्द्रियवाज्यधीशः ।
9618A@2    भूतानि बिभ्रति महान्त्यपि यस्य शिष्टिं
व्यावृत्तमौलिमणिरश्मिभिरुत्तमाङ्गैः ॥

9619@1   कामस्तु तस्य नैवास्ति प्रत्यक्षेणोपलक्ष्यते ।
9619@2    दम्पत्योः सहधर्मेण त्रयीधर्ममवाप्नुयात् ॥ ९६१९॥

9620@1   कामस्तु बाणावसरं प्रतीक्ष्य  पतङ्गवद् वह्निमुखं विविक्षुः ।
9620@2    उमासमक्षं हरबद्धलक्ष्यः  शरासनज्यां मुहुराममर्श ॥ ९६२०॥

9621@1   कामस्य कश्चिच्चतुरः शरांश्चेद्  विलङ्घयामास कथंचिदन्यान् ।
9621@2    उन्मज्जता कोकिलकण्ठयन्त्रात्  न पञ्चमास्त्रेण वशीवभूव ॥ ९६२१॥

9622@1   कामस्य जेतुकामस्य मिलनाय महीपतेः ।
9622@2    दिवो मीनं त्विषामीशो द्वारीकर्तुमिवाययौ ॥ ९६२२॥

9623@1   कामस्य वेषशोभा  पेशलता चारुता गुणोत्कर्षः ।
9623@2    नानाविधाश्च लीलाश्  चित्तज्ञानं च कान्तानाम् ॥ ९६२३॥

9624@1   कामस्यापि निदानमाहुरपरे मायां महाशासनां  निश्चित्कां
सकलप्रपञ्चरचनाचातुर्यलीलावतीम् ।
9624@2    यत्सङ्गाद् भगवानपि प्रभवति प्रत्यङ्महामोहहा  श्रीरङ्गो
भुवनोदयावनलयव्यापारचक्रेऽक्रियः ॥ ९६२४॥

9625@1   कामस्वभावो यो यस्य न स शक्यः प्रमार्जितुम् ।
9625@2    न हि दुष्टात्मनामार्य मा वसत्यालये चिरम् ॥ ९६२५॥

9626@1   कामाग्निः परिवर्धितो विरहिणीश्वासानिलैर्निर्भरं  तूर्णं तेन कृशानुना
कृशतनुर्मुग्धा न दग्धा कथम् ।
9626@2    बाला लोलविलोचनाम्बुजगलत्सद्वारिधाराभरैः  सिक्ता सम्प्रति तेन जीवसि
हरे तां त्वं समुल्लासय ॥ ९६२६॥

9627@1   कामतुरो नाधिगच्छेन् महापुरुषकामिनीम् ।
9627@2    सहस्रयोनिदेहोऽभूद् इन्द्रोऽहल्यापरिग्रहात् ॥ ९६२७॥

9628@1   कामात् क्रोधाद् भयादन्यैर्लोभ्य्मानो न लुम्पति ।
9628@2    यया शक्त्या युतः कार्ये मन्त्रशक्तिस्तु सा स्मृता ॥ ९६२८॥

9629@1   कामात् क्लाम्यसि का रीतिर्नारीति नरकाभिधा ।
9629@2    मलमज्जामयी मांसस्थगी किं न विगीयते ॥ ९६२९॥

9630@1   कामात्मता न प्रशस्ता न चैवास्त्यकामता ।
9630@2    काम्यो हि वेदाधिगमः कर्मयोगश्च वैदिकः ॥ ९६३०॥

9631@1   कामादित्रिकमेव मूलमखिलक्लेशस्य मायोद्भवं  मर्त्यानामिति
देवमौलिविलसद्भ्राजिष्णुचूडामणिः ।
9631@2    श्रीकृष्णो भगवानवोचदखिलप्राणिप्रियो मत्प्रभुर् यस्मात् तत्
त्रिकमुद्यतेन मनसा हेयं पुमर्थार्थिना ॥ ९६३१॥

9632@1   कामाधिकरणग्राह्यकुलादिबलशालिनः ।
9632@2    अहीनेऽपि नरेन्द्रस्य शक्तयः सिद्धिहेतवः ॥ ९६३२॥

9633@1   कामानामपि दातारं कर्तारं मानसान्त्वयोः ।
9633@2    रक्षितारं न मृष्यन्ति भर्तारं परमं स्त्रियः ॥ ९६३३॥

9634@1   कामानुशासनशते सुतरामधीती  सोऽयं रहो नखपदैर्महतु स्तनौ ते ।
9634@2    रुष्टाद्रिजाचरणकुङ्कुमपङ्कराग  संकीर्णशङ्करशशाङ्ककलाङ्क
कारैः ॥ ९६३४॥

9365@1   कामानुसारी पुरुषः कामाननु विनश्यति ।
9365@2    कामान् व्युदस्य धुनुते यत्किञ्चित् पुरुषो रजः ॥ ९३६५॥

9636@1   कामान् व्युदस्य धुनुते यत्किंचित् पुरुषो रजः ।
9636@2    कामक्रोधोद्भवं दुःखम् अह्रीररतिरेव च ॥ ९६३६॥

9637@1   कामाभिभूतः क्रोधाद्वा यो मिथ्या प्रतिपद्यते ।
9637@2    स्वेषु चान्येषु वा तस्य न सहाया भवन्त्युत ॥ ९६३७॥

9638@1   कामा मनुष्यं प्रसजन्त एव  धर्मस्य ये विघ्नमूलं नरेन्द्र ।
9638@2    पूर्वं नरस्तान् धृतिमान् विनिघ्नन्  लोके प्रशंसां लभतेऽनवद्याम्
॥ ९६३८॥

9639@1   कामाय स्पृहयत्यात्मा संयतोऽपि मनीषिणः ।
9639@2    वीथीनियमितोऽप्युक्षा शष्पमासाद्य धावति ॥ ९६३९॥

9640@1   कामार्तां स्वयमायातां यो न भुङ्क्ते नितम्बिनीम् ।
9640@2    सोऽवश्यं नरकं याति तन्निःश्वासहतो नरः ॥ ९६४०॥

9641@1   कामार्तां स्वस्त्रियं दीनां प्रार्थयन्तीं पुनः पुनः ।
9641@2    न भजेद् भजमानां यः स वै चाण्डालदर्शनः ॥ ९६४१॥

9641A@1   कामार्ता घर्मतप्ता वेत्यनिश्चयकरं वचः ।
9641A@2    युवानमाकुलीकर्तुम् इति दूत्याह नर्मणा ॥

9641B@1   कामार्थमज्ञः कृपणं करोति  प्राप्नोति दुःखं वधबन्धनादि ।
9641B@2    कामार्थमाशाकृपणस्तपस्वी  मृर्त्यु श्रमं चाच्छति जीवलोकः ॥

9642@1   कामार्थौ लिप्समानस्तु धर्ममेवादितश्चरेत् ।
9642@2    न हि धर्मादपैत्यर्थः कामो वापि कदाचन ॥ ९६४२॥

9642A@1   कामाल्लोभाद् भयात् क्रोधात् साक्षिवादात्तथैव च ।
9642A@2    मिथ्या वदति यत्पापं तदसत्यं प्रकीर्तितम् ॥

9642B@1   कामावेशः कैतवस्योपदेशः  मायाकोशो वञ्चनासन्निवेशः ।
9642B@2    निर्द्रव्याणामप्रसिद्धप्रवेशो  रम्यक्लेशः सुप्रवेशोऽस्तु वेशः ॥

9643@1   कामिजनपरमभोग्ये  कामसुखे धारयन्ति बीभत्सम् ।
9643@2    सन्तः शमसुखरसिकाः  सुधाशनाः सूकरान्न इव ॥ ९६४३॥

9644@1   कामिनः कृतरतोत्सवकाल-  क्षेपमाकृलवधूकरसङ्गि ।
9644@2    मेखलागुणविलग्नमसूयां  दीर्घसूत्रमकरोत् परिधानम् ॥ ९६४४॥

9645@1   कामिनश्चरितैरेभिः कुर्वन्तो निशि जागरम् ।
9645@2    कुर्वन्त्यप्रियमात्मानं केचिन्मूढाः प्रिया अपि ॥ ९६४५॥

9645A@1   कामिनां कामिनीनां च सङ्गात् कामी भवेत् पुमान् ।
9645A@2    देहान्तरे ततः क्रोधी लोभी मोही च जायते ॥

9646@1   कामिनामसकलानि विभुग्नैः  स्वेदवारिमृदुभिः करजाग्रैः ।
9646@2    अक्रियन्त कठिनेषु कथंचित्  कामिनीकुचतटेषु पदानि ॥ ९६४६॥

9647@1   कामिनीं प्रथमयौवनान्वितां  मन्दवल्गुमृदुपीडितस्वनाम् ।
9647@2    उत्स्तनीं समवलम्ब्य या रतिः  सा न धातृभवनेऽस्ति मे मतिः ॥ ९६४७॥

9648@1   कामिनीकायकान्तारे कुचपर्वतदुर्गमे ।
9648@2    मा संचर मनःपान्थ तत्रास्ते स्मरतस्करः ॥ ९६४८॥

9648A@1   कामिनीजनविलोचनपाता-  नुन्मिषत्कलुषान् प्रतिगृह्णन् ।
9648A@2    मन्दमन्दमुदितः प्रययौ खं  भीतभीत इव शीतमयूखः ॥

9649@1   कामिनीनयनकज्जलपङ्काद्  उत्थितो मदनमत्तवराहः ।
9649@2    कामिमानसवनान्तरचारी  मूलमुत्खनति मानलतायाः ॥ ९६४९॥

9650@1   कामिनीवदननिर्जितकान्तिः  शोभितुं न हि शशाक शशाङ्कः ।
9650@2    लज्जयेव विमलं वपुराप्तुं  शीधुपूर्णचषकेषु ममज्ज ॥ ९६५०॥

9651@1   कामिनीवर्गसंसर्गैर्न कः संक्रान्तपातकः ।
9651@2    नाश्नाति स्नाति हा मोहात् कामक्षामव्रतं जगत् ॥ ९६५१॥

9652@1   कामिनीसहचरस्य कामिनस् तस्य वेश्मसु मृदङ्गनादिषु ।
9652@2    ऋद्धिमन्तमधिकर्द्धिरुत्तरः  पूर्वमुत्सवमपोहदुत्सवः ॥ ९६५२॥

9653@1   कामिनो हन्त हेमन्तनिशि शीतज्वरातुराः ।
9653@2    जीवन्ति हरिणाक्षीणां वक्षोजाश्लेषरक्षिताः ॥ ९६५३॥

9654@1   कामिन्याः कुचदुर्गपर्वतभुवि त्वं मा मनःपान्थक  संचारं कुरु
रोमराजिगहने तत्रास्ति नाभ्यां गुहा ।
9654@2    तल्लीनो मधुसूदनम्य तनयस्तेनात्र चौरेण भो  निर्वस्त्रीक्रियते दिवापि
हि नरो रात्रौ तु किं कथ्यते ॥ ९६५४॥

9655@1   कामिन्याः कुचयोः कान्तिः पीनत्वेन पुरस्कृता ।
9655@2    सुवर्णाचलश‍ृङ्गाभां विनिर्जेतुं समुद्यता ॥ ९६५५॥

9656@1   कामिन्याः स्तनभारमन्थरगतेर्लीलाचलच्चक्षुषः
कन्दर्पैकविलासनित्यवसतेः कीदृक् पुमान् वल्लभः ।
9656@2    हेलाकृष्टकृपाणपारितगजानीकात् कुतस्तेऽरयः
श्व्रासायासविशुष्ककण्ठकुहरा निर्यान्ति जीवार्थिनः ॥ ९६५६॥

9657@1   कामिन्यो नीचगामिन्यस्तटिन्य इव निश्चितम् ।
9657@2    दारा राज्ञोऽपि यत्ताराः प्रणयं यान्ति गोपतेः ॥ ९६५७॥

9658@1   कामी कामव्रणपरिगतः कामिनीरेव हित्वा  भुङ्क्ते पश्चादपगतभयं
कामिनीनां सहस्रम् ।
9658@2    इत्थंकारं विषयसुखभोगैकतानैर्नरैरप्यस्मिन् देहे कतिपयदिनान्येष
भोगो विवर्ज्यः ॥ ९६५८॥

9659@1   कामुकाः स्युः कथा नीचाः सर्वः कस्मिन् प्रमोदते ।
9659@2    अर्थिनः प्राप्य पुण्याहं करिष्यध्वे वसूनि किम् ॥ ९६५९॥

9660@1   कामुके नूतनासङ्गगाढालिङ्गनकातरे ।
9660@2    गणिका गेहगणनां करोति ध्यानमास्थिता ॥ ९६६०॥

9661@1   कामुके भ्रमरः प्रोक्तः कामिन्यां चूतमञ्जरी ।
9661@2    तथाह्वानाङ्कुराश्चापि प्राकारो वारणे स्मृतः ॥ ९६६१॥

9662@1   कामुज्जहार हरिरम्बुधिमध्यलग्नां  कीदृक् श्रुतं भवति निर्मलमागमानाम्
।
9662@2    आमन्त्रयस्व वनमग्निशिखावलीढं  यच्चापि को दहति के मदयन्ति
भृङ्गान् ॥ ९६६२॥

9663@1   कामेकपत्नीव्रतदुःखशीलां  लोलं मनश्चारुतया प्रविष्टाम् ।
9663@2    नितम्बिनीमिच्छसि मुक्तलज्जां  कण्ठे स्वयंग्राहनिषक्तबाहुम् ॥ ९६६३॥

9664@1   का मे गतिरिति पृच्छति  चरमश्वासेऽपि यः स्वार्थम् ।
9664@2    तस्य जनस्यापि कृते  पापाः पापानि कुर्वन्ति ॥ ९६६४॥

9665@1   का मेघादुपयाति, कृष्णदयिता का वा, सभा कीदृशी,  कां रक्षत्यहिहा,
शरद् विकचयेत् कं, धैर्यहन्त्री च का ।
9665@2    कं धत्ते गणनायकः करतले, का चञ्चला कथ्यताम्,  आरोहादवरोहतश्च
निपुणैरेकं द्वयोरुत्तरम् ॥ ९६६५॥

9666@1   कामेन कामं प्रहिता जवेन  प्रावृट् चचाल त्रिजगद् विजेतुम् ।
9666@2    किं चन्द्रबिम्बं दधि भक्षयत्नी  संधारयन्ती हरितः शुभाय
॥ ९६६६॥

9667@1   कामेनाकृष्य चापं हतपटुपटहं वल्गुभिर्मारवीरैर्
भ्रूभङ्गोत्क्षेपजृम्भास्मितललितदृशा दिव्यनारीजनेन ।
9667@2    सिद्धैः प्रह्वोत्तमाङ्गैः पुलकितवपुषा विस्मयाद् वासवेन  ध्यायन्यो
योगपीठादचलित इति वः पातु दृष्टो मुनीद्रः ॥ ९६६७॥

9668@1   कामेनापि न भेत्तुं  किमु हृदयमपारि बालवनितानाम् ।
9668@2    मूढविशिखप्रहारो-  च्छूनमिवाभाति यद्वक्षः ॥ ९६६८॥

9669@1   कामेषुणा कामरिपोर्मनोऽपि  कल्लोलितं का मनुजेषु वार्ता ।
9669@2    आषाढवाते चलति द्विपेन्द्रे  चूलीवतो वारिधिरेव काष्ठा ॥ ९६६९॥

9670@1   कामैस्तैस्तैर्हृतज्ञानाः प्रपद्यन्तेऽन्यदेवताः ।
9670@2    तं तं नियममास्थाय प्रकृत्या नियताः स्वया ॥ ९६७०॥

9671@1   कामोऽक्षमा दक्षिणतानुकम्पा  ह्रीः साध्वसं क्रौर्यमनायैता च ।
9671@2    दम्भोऽभिमानोऽथ च धार्मिकत्वं  दैन्यं स्वयूथस्यविमाननं च
॥ ९६७१॥

9672@1   द्रोहो भयं शश्वदुपेक्षणं च  शीतोष्णवर्षास्वसहिष्णुता च ।
9672@2    एतानि काले समुपाहितानि  कुर्वन्त्यवश्यं खलु सिद्धिविघ्नम् ॥ ९६७२॥

9673@1   कामोत्तप्तं मरकतमहाग्रावहारो गभीरे  मग्नं नाभीसरसि हृदयं
जग्रसेऽनेकपं मे ।
9673@2    लिलावेशप्रचलितकरः कोऽप्यहीनारिकेतुस् तद्भङ्गेन
प्रतिविधिमिहैवानुरूपं व्यतानीत् ॥ ९६७३॥

9674@1   कामोद्वेगगृहीतं  धूर्तैरुपहस्यमानश‍ृङ्गारम् ।
9674@2    दारिद्र्यहतं यौवनम्  अबुधानां केवलं विपदे ॥ ९६७४॥

9675@1   कामो नास्ति नपुंसकस्य कुलटावर्गस्य नास्ति त्रपा  तोयं नास्ति मरीचकासु
सततं नास्ति स्थिरत्वं स्त्रियः ।
9675@2    धर्मो नास्ति च नास्ति कस्य विभवो नास्ति प्रमत्तात्मनः  स्नेहानां कणिकापि
नास्ति गणिकालोकस्य च प्रायशः ॥ ९६७५॥

9676@1   कामोपभोगसाफल्यफलो राज्ञां महीजयः ।
9676@2    अहङ्कारेण जीयन्ते द्विषन्तः किं नयश्रिया ॥ ९६७६॥

9677@1   कामो वामदृशां निधिर्नयजुषां कालानलो विद्विषां  स्वःशाखी विदुषां
गुरुर्गुणवतां पार्थो धनुर्धारिणाम् ।
9677@2    लीलावासगृहं कुलाकुलजुषां कर्णः सुवर्णार्थिनां  श्रीमान् वीरवरः
क्षितीश्वरवरो वर्वर्ति सर्वोपरि ॥ ९६७७॥

9678@1   काम्बोजाः कम्बुजन्माकरशरणकृतः सह्यकान्तारकच्छा-  न्विच्छायाः
कच्छवाहा विदधति कतमे कामरूपाः कुरूपाः ।
9678@2    कुर्वाणे त्वय्यकस्मात् करकमलहृतं कार्मुकं कूर्मपृष्ठो-  त्कृष्टं
कर्णान्तकृष्टं नरपकुलमणे कर्णमाकर्णयन्ति ॥ ९६७८॥

9679@1   काम्याः क्रियास्तथा कामान् मानुषानभिवाञ्छति ।
9679@2    स्त्रियो दानफलं विद्यां मायां कुप्यं धनं दिवम् ॥ ९६७९॥

9680@1   देवत्वममरेशत्वं रसायनचयः क्रियाः ।
9680@2    मरुत्प्रपतनं यज्ञं जलाद्यावेशनं तथा ॥ ९६८०॥

9681@1   श्राद्धानां सर्वदानानां फलानि नियमांस्तथा ।
9681@2    तथोपवासात् पूर्त्ताच्च देवताभ्यर्च्चनादपि ॥ ९६८१॥

9682@1   तेभ्यस्तेभ्यश्च कर्मभ्य उपसृष्टोऽभिवाञ्छति ।
9682@2    चित्तमित्थं वर्त्तमानं यत्नाद्योगी निवर्त्तयेत् ॥ ९६८२॥

9683@1   काम्यानां कतिचित् समापरिमितस्वर्गैकसंदायिनां  सद्यः
स्वान्तनितान्तमोहनकृतां कर्ता जनः कर्मणाम् ।
9683@2    आत्मानन्दमनन्यवेद्यमपरिच्छिन्नं न जानाति तं  विक्रेता लवणस्य
वेत्ति किमु तत्कर्पूरमूल्यं परम् ॥ ९६८३॥

9684@1   काम्यानां कर्मणां न्यासं संन्यासं कवयो विदुः ।
9684@2    सर्वकर्मफलत्यागं प्राहुस्त्यागं विचक्षणाः ॥ ९६८४॥

9685@1   कायं मत्वा नश्वरं चञ्चलाभं  चायुर्बुद्ध्वा भङ्गुरान् सर्वभोगान् ।
9685@2    पारं गन्तुं विश्वसिन्धोर्विदग्धा  योगाभ्यासे साधुबुद्धिं विदध्वम्
॥ ९६८५॥

9686@1   कायः कण्टकदूषितो न च घनच्छाया कुतः पल्लवाः  पुष्पाणि
च्युतसौरभाणि न दलश्रेणी मनोहारिणी ।
9686@2    किं ब्रूमः फलपाकमस्य यदुपन्यासेऽपि लज्जामहे  तद् भोः केन गुणेन
शाल्मलितरो जातोऽसि सोमद्रुमः ॥ ९६८६॥

9687@1   कायः संनिहितापायः सम्पदः पदमापदाम् ।
9687@2    समागमाः सापगमाः सर्वमुत्पादि भङ्गुरम् ॥ ९६८७॥

9687A@1   कालक्लमैर्यश्च तपोऽभिधानैः  प्रवृत्तिमाकाङ्क्षति कामहेतोः ।
9687A@2    संसारदोषानपरीक्षमाणो  दुःखेन सोऽन्विच्छति दुःखमेव ॥

9688@1   कायक्लेशेन महता पुरुषः प्राप्नुयात् फलम् ।
9688@2    तत् सर्वं लभते नारी सुखेन पतिपूजया ॥ ९६८८॥

9689@1   कायच्छिन्नास्तु ऋषिका मर्मघ्ना गुरवस्तथा ।
9689@2    तीक्ष्णाश्छेदसहा वाङ्गा दृढा शूर्पारकोद्भवाः ॥ ९६८९॥

9689A@1   कायवाङ्मनसां दुष्टप्रणिधानमनादरः ।
9689A@2    स्मृत्यनुपस्थापनं च स्मृताः सामायिकव्रते ॥

9690@1   कायस्थस्य च शल्यस्य कायस्थस्य च सा गतिः ।
9690@2    याभ्यामनुप्रविष्टाभ्यां दूष्यन्ते सर्वधातवः ॥ ९६९०॥

9691@1   कायस्थेनोदरस्थेन मातुरामिषशङ्कया ।
9691@2    अन्त्राणि यन्न भुक्तानि तस्य हेतुरदन्तता ॥ ९६९१॥

9692@1   कायस्थैर्यं करणपटुतां बन्धुसम्पत्तिमर्थं  चातुर्यं वा किमिव
हि बलं बिभ्रतो निर्भराः स्मः ।
9692@2    अन्त्यः श्वासः किमयमथवोपान्त्य इत्यामृशन्तो  विस्मृत्येशं निमिषमपि
किं वर्तितुं पारयामः ॥ ९६९२॥

9693@1   कायेन कुरुते पापं मनसा सम्प्रधार्य च ।
9693@2    अनृतं जिह्वया चाह त्रिविधं कर्म पातकम् ॥ ९६९३॥

9694@1   कायेन त्रिविधं चैव वाचा चैव चतुर्विधम् ।
9694@2    मनसा त्रिविधं नित्यं दशाधर्मपथांस्त्यजेत् ॥ ९६९४॥

9695@1   कायेन मनसा बुद्ध्या केवलैरिन्द्रियैरपि ।
9695@2    योगिनः कर्म कुर्वन्ति सङ्गं त्यक्त्वात्मशुद्धये ॥ ९६९५॥

9695A@1   काये सीदति कण्ठरोधिनि कफे कुण्ठे च वाणीपथे  जिह्मायां दृशि
जीविते जिगमिषौ श्वासे शनैः शाम्यति ।
9695A@2    आगत्य स्वयमेव नः करुणया कात्यायनीवल्लभः  कर्णे वर्णयताद्
भवार्णवभयादुत्तारकं तारकम् ॥

9696@1   कारञ्जीः कूजयन्तो निजजठररवव्यञ्जिता बौजकोशिर् उत्पाकान् कृष्णलानां
पृथुसुषिरगताञ् शिम्बिकान् पारयन्तः ।
9696@2    झिल्लीकाझल्लरीणां बधिरितभुवनं झंकृतं खे क्षिपन्तः
शिञ्जानाश्वत्थपत्रप्रकरझणझणाराविणो वान्ति वाताः ॥ ९६९६॥

9697@1   कारणाकारणध्वस्तं कारणाकारणागतम् ।
9697@2    यो मित्रं समुपेक्षेत स मृत्युमुपगूहति ॥ ९६९७॥

9697A@1   कारणात् प्रियतामेति द्वेष्यो भवति कारणात् ।
9697A@2    अर्थार्थी जीवलोकोऽयं न कश्चित् कस्यचित् प्रियः ॥

9698@1   कारणान्मित्रताम् एति कारणाद् याति शत्रुताम् ।
9698@2    तस्मान्मित्रत्वम् एवात्र योज्यं वैरं न धीमता ॥ ९६९८॥

9699@1   कारणेन विना भृत्ये यस्तु कुप्यति पार्थिवः ।
9699@2    स गृह्णाति विषोन्मादं कृष्णसर्पप्रदंशितः ॥ ९६९९॥

9700@1   कारणेनैव जायन्ते मित्राणि रिपवस्तथा ।
9700@2    रिपवो येन जायन्ते कारणं तत् परित्यजेत् ॥ ९७००॥

9701@1   कारणैः सदृशं कार्यम् इति मिथ्या प्रसिद्धयः ।
9701@2    मानिनो भवतो जातं यदमानं यशो भुवि ॥ ९७०१॥

9702@1   कारणोत्पन्नकोपोऽपि साम्प्रतं प्रमदाजनः ।
9702@2    निशि शीतापदेशेन गाढमालिङ्गति प्रियम् ॥ ९७०२॥

9703@1   कारण्डवाननविघट्टितवीचिमालाः  कादम्बसारसचयाकुलतीरदेशाः ।
9703@2    कुर्वन्ति हंसविरुतैः परितो जनस्य  प्रीतिं सरोरुहरजोऽरुणितास्तटिन्यः
॥ ९७०३॥

9704@1   कारय नाम्ब विलम्बं  मुञ्च करं मे हरिं यामि ।
9704@2    न सहे स्थातुं यदसौ  गर्जति मुरली प्रगल्भदूतीव ॥ ९७०४॥

9705@1   कारणात् प्रियतामेति द्वेष्यो भवति कारणात् ।
9705@2    अर्थार्थी जीवलोकोऽयं न कश्चित् कस्यचित् प्रियः ॥ ९७०५॥

9706@1   कारासंतानकूटस्य संसारवनवागुरा ।
9706@2    स्वर्गमार्गमहागर्ता पुंसां स्त्री वेधसा कृता ॥ ९७०६॥

9707@1   कारुण्यं पुण्यानां  कृतज्ञता पुरुषचिह्नानाम् ।
9707@2    माया मोहमतीनां  कृतघ्नता नरकपातहेतूनाम् ॥ ९७०७॥

9708@1   कारुण्यं संविभागश्च यथा भृत्येषु लक्ष्यते ।
9708@2    चित्तेनानेन ते शङ्क्या त्रैलोक्यस्यापि नाथता ॥ ९७०८॥

9709@1   कारुण्यपुण्यसत्सद्म कुरु त्वं जनबान्धव ।
9709@2    मम श्रीपार्श्वतीर्थेश सुप्रसादं सुखास्पदम् ॥ ९७०९॥

9710@1   कारुण्यामृतकन्दलीसुमनसः प्रज्ञावधूमौक्तिक-  ग्रीवालंकरणश्रियः
शमसरित्पूरोत्सलच्छीकराः ।
9710@2    ते मौलौ भवतां मिलन्तु जगतीराज्याभिषेकोचित-  स्रग्भेदा
अभयप्रदानचरणप्रेङ्खन्नखाग्रांशवः ॥ ९७१०॥

9711@1   कारुण्यामृतनीरमाश्रितजनश्रीचातकानन्ददं
शार्ङ्गाखण्डलचापमम्बुजभवाग्नीन्द्रादिबर्हीष्टदम् ।
9711@2    चारुस्मेरमुखोल्लसज्जनकजासौदामिनीशोभितं
श्रीरामाम्बुदमाश्रयेऽखिलजगत्संसारता पापहम् ॥ ९७११॥

9711A@1   कारुण्येन हता वधव्यसनिता सत्येन दुर्वाच्यता  सन्तोषेण
परार्थचौर्यपटुता शीलेन रागान्धता ।
9711A@2    नैर्ग्रन्थ्येन परिग्रहग्रहिलता यैयौवनेऽपि स्फुटं  पृथ्वीयं
सकलापि तैः सुकृतिभिर्मन्ये पवित्रीकृता ॥

9712@1   कारुण्येनात्मनो मानं तृष्णां च परितोषतः ।
9712@2    उत्थानेन जयेत् तन्द्रीं वितर्कं निश्चयाज्जयेत् ॥ ९७१२॥

9713@1   कार्कश्यं स्तनयोर्दृशोस्तरलतालीकं मुखे श्लाघ्यते  कौटिल्यं
कचसंचये च वचने मान्द्यं त्रिके स्थूलता ।
9713@2    भीरुत्वं हृदये सदैव कथितं मायाप्रयोगः प्रिये  यासां दोषगणो
गुणो मृगदृशां ताः स्युः पशूनां प्रियाः ॥ ९७१३॥

9714@1   कार्कश्यलौल्यनैवर्ण्यं हिंसाचापल्यमूर्खताः ।
9714@2    क्रोधावमानदुःखं च स्त्रीणां स्वाभाविका गुणाः ॥ ९७१४॥

9715@1   कार्णाटीकेलिवाटीविटपिनवदलान्दोलनाश्चोलबाला-
चञ्चच्चाम्पेयमालानिविलपरिमलाकर्षणोत्कर्षब् हाजः ।
9715@2    वाता दातार एते मलयजमधुरामोदपूरैः प्रमोदान्
गोदावीचीविनोदार्जितजडिमगुणानुद्वहन्तो वहन्ति ॥ ९७१५॥

9716@1   कार्णाटी स्वर्णकर्णाभरणपरिमिलन्मौक्तिकेष्वम्बुलेशैर् यस्याः
सम्पृक्तमात्रेष्विदमजनि महच्चित्रमुच्चण्डमेव ।
9716@2    सङ्कीर्णे ताम्रपर्णीजललहरिभरैरर्णवे शुक्तयो यत्  सार्धं क्रीडन्ति
शच्या शमयतु विपदोऽह्नाय सा जाह्नवी नः ॥ ९७१६॥

9717@1   कार्त्तिके वाथ चैत्रे वा विजिगीषोः प्रशस्यते ।
9717@2    यानमुत्कृष्टवीर्यस्य शत्रुदेशे न चान्यदा ॥ ९७१७॥

9718@1   कार्त्तिक्यां कृत्तिकायोगे यः कुर्यात् स्वामिदर्शनम् ।
9718@2    सप्तजन्म भवेद् विप्रो धनाढ्यो वेदपारगः ॥ ९७१८॥

9719@1   कार्त्स्न्येन निर्वर्णयितुं च रूपम्  इच्छन्ति तत्पूर्वसमागमानाम् ।
9719@2    न च प्रियेष्वायतलोचनानां  समग्रपातीनि विलोचनानि ॥ ९७१९॥

9720@1   कार्पण्यं दर्पमानौ च भयमुद्वेग एव च ।
9720@2    अर्थजानि विदुः प्राज्ञा दुःखान्येतानि देहिनाम् ॥ ९७२०॥

9721@1   कार्पण्यवृत्तिः स्वजनेषु निन्दा  कुचेलता नीचजनेषु भक्तिः ।
9721@2    अतीव रोषः कटुका च वाणी  नरस्य चिह्नं नरकागतस्य ॥ ९७२१॥

9722@1   कार्पण्येन यशः, क्रुधा गुणचयो, दम्भेन सत्यं, क्षुधा  मर्यादा,
व्यसनैर्धनं च, विपदा स्थैर्यं, प्रमादैर्द्विजः ।
9722@2    पैशुन्येन कुलं, मदेन विनयो, दुश्चेष्टया पौरुषं  दारिद्र्येण
जनादरो, ममतया चात्मप्रकाशो हतः ॥ ९७२२॥

9723@1   कार्पासं कटिनिर्मुक्तं कौशेयं भोजनावधि ।
9723@2    ऊर्णवस्त्रं सदा शुद्धम् ऊर्णा वातेन शुध्यति ॥ ९७२३॥

9724@1   कार्पासकृतकूर्पासशतैरपि न शाम्यति ।
9724@2    शीतं शातोदरीपीनवक्षोजालिङ्गनं विना ॥ ९७२४॥

9725@1   कार्पासकोशोज्ज्वलकेशसंचया  पयोधरालिङ्गितमन्मथालया ।
9725@2    गल्लौ जरद्गल्लकसंनिभावुभौ  तथापि रण्डा सुरतं न मुञ्चति
॥ ९७२५॥

9726@1   कार्पासौषधकृष्णधान्यलवणक्लीबास्थितैलं वसा-
पङ्काङ्गारगुडाहिवर्मशकृतक्लेशाय सव्याधिताः ।
9726@2    वान्तोन्मत्तजटीन्धनानि च तृणक्षुत्क्षामतक्रादयो
मुण्ड्यभ्यक्तविमुक्तकेशपलिताः काषायिणश्चाशुभाः ॥ ९७२६॥

9726A@1   कार्यं च किं ते परदोषदृष्ट्या  कार्यं च किं ते परचिन्तया च ।
9726A@2    वृषा कथं खिद्यसि बालबुद्धे  कुरु स्वकार्यं त्यज सर्वमन्यान् ॥

9727@1   कार्यं च शान्तदीप्तं  जात्वा विद्वान् विचारयेत् सर्वम् ।
9727@2    शान्ते शान्तं ग्राह्यं  दीप्ते दीप्तं च गृह्णीयात् ॥ ९७२७॥

9728@1   कार्यं चावेक्ष्य शक्तिं च देशकालौ च तत्त्वतः ।
9728@2    कुरुते धर्मसिद्ध्यर्थं विश्वरूपं पुनः पुनः ॥ ९७२८॥

9729@1   कार्यं तत्साधकादींश्च तद्व्ययं सुविर्निर्गमम् ।
9729@2    विचिन्त्य कुरुते ज्ञानी नत्न्यथा लघ्वपि क्वचित् ॥ ९७२९॥

9730@1   कार्यं यावदिवं करोमि विधिवत् तावत् करिष्याम्यदस् तत् कृत्वा
पुनरेतदद्य कृतवानेतत् पुरा कारितम् ।
9730@2    इत्यात्मीयकुटुम्बपोषणपरः प्राणी क्रियाव्याकुलो  मृत्योरेति करग्रहं
हतमतिः संत्यक्तधर्मक्रियः ॥ ९७३०॥

9731@1   कार्यं शक्तावपि प्राणेस्त्राणं शरणमागते ।
9731@2    निजतृष्ठानुगं धातुं प्रदीपः किं न रक्षति ॥ ९७३१॥

9731A@1   कार्यः कश्चिद्वरो दूतः सकुलश्चतुरोऽपि च ।
9731A@2    कुलशीलविहीनस्तु सिर्द्धि नाशयति ध्रुवम् ॥

9732@1   कार्यकारणकर्तृत्वे हेतुः प्रकृतिरुच्यते ।
9732@2    पुरुषः सुखदुःखानां भोक्तृत्वे हेतुरुच्यते ॥ ९७३२॥

9733@1   कार्यकाले तु सम्प्राप्ते नावज्ञेयं त्रयं सदा ।
9733@2    बीजमौषधमाहारो यथा लाभस्तथा क्रयः ॥ ९७३३॥

9734@1   कार्यकाले विपत्तौ यो भृत्यो हि याचते धनम् ।
9734@2    सोत्सारणीयः सपदि नीतिज्ञावनिपालकैः ॥ ९७३४॥

9735@1   कार्यकालोचिता पापैर्मतिबुद्धिर्विहीयते ।
9735@2    सानुकूला तु वैदैवात् पुंसः सर्वत्र जायते ॥ ९७३५॥

9736@1   कार्यगतेर्वैचित्र्या-  न्नीचोऽपि क्वचिदलं न जातु महान् ।
9736@2    कांस्येनैवादर्शः  क्रियते राज्ञामपि न हेम्ना ॥ ९७३६॥

9737@1   कार्यज्ञः प्रष्टव्यो  न पुनर्मान्यो मम प्रियो वेति ।
9737@2    गुरुरप्यासनसेव्यः  प्रियानितम्बः कदा मन्त्री ॥ ९७३७॥

9738@1   कार्यते यच्च क्रियते सच्चासच्च कृतं ततः ।
9738@2    तत्राश्वसीत सत्कृत्वा असत्कृत्वा न विश्वसेत् ॥ ९७३८॥

9739@1   कार्यमालोचितापायं मतिमद्भिर्विचेष्टितम् ।
9739@2    न केवलं हि सम्पत्तौ विपत्तावपि शोभते ॥ ९७३९॥

9740@1   कार्यमित्येव यत् कर्म नियतं क्रियतेऽर्जुन ।
9740@2    सङ्गं त्यक्त्वा फलं चैव सत् त्यागः सात्त्विको मतः ॥ ९७४०॥

9741@1   कार्यस्य हि गरीयस्त्वान् नीचानामपि कालवित् ।
9741@2    सतोऽपि दोषान् प्रच्छाद्य गुणानप्यसतो वदेत् ॥ ९७४१॥

9742@1   कार्यस्यापेक्षया भुक्तं विषमप्यमृतायते ।
9742@2    सर्वेषां प्राणिनां यत्र नात्र कार्या विचारणा ॥ ९७४२॥

9743@1   कार्याकार्यमनार्यैर् उन्मार्गनिरर्गलैर्गलन्मतिभिः ।
9743@2    नाकर्ण्यते विकर्णैर् नयोक्तिभिर्युक्तमुक्तमपि ॥ ९७४३॥

9744@1   कार्याकार्ये किमपि सततं नैव कर्तृत्वमस्ति  जीवन्मुक्तस्थितिरवगतो
दग्धवस्त्रावभासः ।
9744@2    एवं देहे प्रविलयगते तिष्ठमानो विमुक्तो  निस्त्रैगुण्ये पथि विचरतः
को विधिः को निषेधः ॥ ९७४४॥

9745@1   कार्याकार्ये तुलयति सर्वस् तृप्तो न जातु तृष्णार्तः ।
9745@2    स्वादु शुचि वा च तोयं  मरुपथिकः को विचारयति ॥ ९७४५॥

9746@1   कार्याकार्येषु काकोलः प्रशस्तः स्याद् यथा किल ।
9746@2    न तथा वायसा ज्ञेया ग्राह्यास्तु तदभावतः ॥ ९७४६॥

9747@1   कार्याणां कर्मणा पारं यो गच्छति स बुद्धिमान् ।
9747@2    ॥। ॥। ॥। ॥। ॥। ॥। ॥ ९७४७॥

9748@1   कार्याणां गतयो भुजंगकुटिलाः स्त्रीणां मनश्चञ्चलं  नैश्वर्यं
स्थितिमत्तरंगचपलं न् णां वयो धावति ।
9748@2    संकल्पाः समदाङ्गनाक्षितरला मृत्युः परं निश्चितो  मत्यैवं
मतिसत्तमा विदधतां धर्मे मतिं तत्त्वतः ॥ ९७४८॥

9749@1   कार्याण्यर्थोपमर्देन स्वानुरक्तोऽपि साधयन् ।
9749@2    नोपेक्ष्यः सचिवो राज्ञा स तं मथ्नात्युपेक्षितः ॥ ९७४९॥

9750@1   कार्याण्युत्तमदण्डसाहसफलान्यायाससाध्यानि ये  प्रीत्या संशमयन्ति
नीतिकुशलाः साम्नैऽव ते मन्त्रिणः ।
9750@2    निःसाराल्पफलानि ये त्वविधिना वाञ्छन्ति दण्डोद्यमैस् तेषां
दुर्नयचेष्टितैर्नरपतेरारोप्यते श्रीस्तुलाम् ॥ ९७५०॥

9751@1   कार्या न प्रतिकूलता न च बहिर्गन्तव्यमस्माद् गृहात्  कोपश्च
क्षणमात्रमाहितरुषा कार्यः प्रणामावधिः ।
9751@2    इत्येवं प्रमदाव्रतं यदि भवान् गृह्णाति नात्यन्तिकं  तत्राहं
दयितीभवामि शठ हे कोपानुबन्धेन किम् ॥ ९७५१॥

9752@1   कार्यान्तरितोत्कण्ठं  दिनं मया नीतमनतिकृच्छ्रेण ।
9752@2    अविनोददीर्घयामा  कथं नु रात्रिर्गमयितव्या ॥ ९७५२॥

9753@1   कार्यान्तरेष्वप्यनुगम्यमाना  श्रेयःप्रदा शान्तदिशि प्रदिष्टा ।
9753@2    शिवा प्रदीप्ते तु दिशःप्रदेशे  समारटन्ती महते भयाय ॥ ९७५३॥

9754@1   कार्यापेक्षी जनः प्रायः प्रीतिमाविष्करोत्यलम् ।
9754@2    लोमार्थी शौण्डिकः शष्पैर्मेषं पुष्णाति पेशलैः ॥ ९७५४॥

9755@1   कार्यारम्भः फलोल्लासम् आलोक्य प्रायशो जनैः ।
9755@2    अनानुगुण्यगणनां कुर्वाणैर्न विगर्ह्यते ॥ ९७५५॥

9756@1   कार्यार्थिनः क्षीणतरस्य नैव  निःशेषकार्यं कुटिलस्य कुर्यात् ।
9756@2    दोषाकरः प्राप्तविवृद्धदर्पः  पलायते दूरतरं हि मित्रात् ॥ ९७५६॥

9757@1   कार्यार्थिनो दीर्घमिवाध्वखेदं  विक्रीतदासा इव कर्मभारम् ।
9757@2    कष्टं कटुद्रव्यमिवामयार्ताः  स्वभर्तृगेहं वनिता सहन्ते ॥ ९७५७॥

9758@1   कार्यार्थी बन्धुजनः  कार्यैर्बहुभिर्भवन्ति मित्राणि ।
9758@2    दाराः सुताश्च सुलभा  धनमेकं दुर्लभं लोके ॥ ९७५८॥

9759@1   कार्यार्थी भजते लोके यावत् कार्यं न सिध्यति ।
9759@2    उत्तीर्णे च परे पारे नौकायाः किं प्रयोजनम् ॥ ९७५९॥

9760@1   कार्यार्थी भजते लोको न प्रियः पारमार्थिकः ।
9760@2    वत्सः क्षीरक्षयं दृष्ट्वा परित्यजति मातरम् ॥ ९७६०॥

9761@1   कार्यार्थी संगतिं याति कृतार्थे नास्ति संगतिः ।
9761@2    तस्मात्सर्वाणि कार्याणि सावशेषाणि कारयेत् ॥ ९७६१॥

9762@1   कार्यावेतौ हि कालेन धर्मो हि विजयावहः ।
9762@2    त्रयाणामपि लोकानाम् आलोककरणो भवेत् ॥ ९७६२॥

9763@1   कार्यासमर्थे महति न कुर्यात् परिहासकम् ।
9763@2    लम्बोदरं नत्यशक्तम् अप्रेष्योऽभूच्छशी हसन् ॥ ९७६३॥

9764@1   कार्या सैकतलीनहंसमिथुना स्रोतोवहा मालिनी  पादास्तामभितो निषण्णहरिणा
गौरीगुरोः पावनाः ।
9764@2    शाखालम्बितवल्कलस्य च तरोर्निर्मातुमिच्छाम्यधः  श‍ृङ्गे
कृष्णमृगस्य वामनयनं कण्डूयमानां मृगीम् ॥ ९७६४॥

9765@1   कार्यं कर्मणि निर्दिष्टो यो बहून्यपि साधयेत् ।
9765@2    पूर्वकार्याविरोधेन स कार्यं कर्तुमर्हति ॥ ९७६५॥

9766@1   न ह्येकः साधको हेतुः स्वल्पस्यापीह कर्मणः ।
9766@2    यो ह्यर्थं बहुधा वेद स समर्थोऽर्थसाधने ॥ ९७६६॥

9767@1   कार्येण लोके निजधर्मगर्हणा  विचारचर्चाचरणैस्तु यैर्भुवि ।
9767@2    स्यात् तन्न कार्यं सुहितावहं भवद्  अपीह भव्यं स्वविचारदृष्टितः
॥ ९७६७॥

9767A@1   कार्येणापि विलम्बनं परगृहे श्वश्रूर्न संमन्यते  शङ्कामारचयन्ति
यूनि भवनं प्राप्ते मिथो यातरः ।
9767A@2    वीथीनिर्गमनेऽपि तर्जयति च क्रुद्धा ननान्दा पुनः  कष्टं हन्त
मृगीदृशां पतिगृहं प्रायेण कारागृहम् ॥

9768@1   कार्ये तु दुःखसाध्ये तु कार्यो नातिश्रमो जनैः ।
9768@2    कार्ये सिद्धे श्रमो न स्याद् असिद्धे श्रम एव हि ॥ ९७६८॥

9769@1   कार्ये दासी रतौ वेश्या भोजने जननीसमा ।
9769@2    विपत्तौ बुद्धिदात्री च सा भार्या सर्वदुर्लभा ॥ ९७६९॥

9769A@1   कार्ये महति युञ्जानो हीयतेऽर्थपतिः श्रिया ।
9769A@2    स्त्रीप्रधानानि राज्यानि विद्वद्भिर्वर्जितानि च ।
9769A-3 मूर्खामात्यप्रतप्तानि शुष्यन्ति जलबिन्दुवत् ॥

9770@1   कार्येषु मन्त्री करणेषु दासी  भोज्येषु माता शयनेषु रम्भा ।
9770@2    धर्मेऽनुकूला क्षमया धरित्री  भार्या च षाड्गुण्यवतीह धन्या ॥ ९७७०॥

9771@1   कार्येषु मन्त्री करणेषु दासी  स्नेहेषु माता क्षमया धरित्री ।
9771@2    धर्मस्य पत्नी शयने च वेश्या  षट्कर्मभिः स्त्री कुलमुद्धरन्ति ॥ ९७७१॥

9772@1   कार्ये सत्यपि जातु याति न बहिर्नाप्यन्यमालोकते  साध्वीरप्यनुकुर्वती
गुरुजनं श्वश्रूं च शुश्रूषते ।
9772@2    विस्रम्भं कुरुते च पत्युरधिकं प्राप्ते निशीथे पुनर् निद्राणे सकले
जने शशिमुखी निर्याति रन्तुं विटैः ॥ ९७७२॥

9773@1   कार्येहानुसरणतो  वारंवारं परं पुमांसमनु ।
9773@2    यतमानस्यानुदिनं  भवति यतः प्रेमलक्षणं भजनम् ॥ ९७७३॥

9774@1   कार्योपक्षेपमादौ तनुमपि रचयंस्तस्य विस्तारमिच्छन्  बीजानां
गर्भितानां फलमतिगहनं गूढमुद्भेदयंश्च ।
9774@2    कुर्वन् बुद्ध्या विमर्शं प्रसृतमपि पुनः संहरन् कार्यजातं  कर्ता
वा नाटकानामियमनुभवति क्लेशमस्मद्विधो वा ॥ ९७७४॥

9775@1   कार्श्यं क्षुत्प्रभवं कदन्नमशनं शीतोष्णयोः पात्रता  पारुष्यं
च शिरोरुहेषु शयनं मह्यास्तले केवले ।
9775@2    एतान्येव गृहे वहन्त्यवनतिं यान्त्युन्नतिं कानने  दोषा एव गुणीभवन्ति
मुनिभिर्योग्ये पदे योजिताः ॥ ९७७५॥

9776@1   कार्श्यं चेत् प्रतिपत्कला हिमनिधेः स्थूलाथ चेत् पाण्डिमा  लीला एव
मृणालिका यदि घना बाष्पाः कियान् वारिधिः ।
9776@2    सन्तापो यदि शीतलो हुतवहस्तस्याः कियद् वर्ण्यते  राम त्वत्स्मृतिमात्रमेव
हृदये लावण्यशेषं वपुः ॥ ९७७६॥

9777@1   कार्श्यजागरसन्तापान् यः करोति श्रुतोऽप्यलम् ।
9777@2    तमेव दुर्लभं कान्तं चेतः कस्माद् दिदृक्षते ॥ ९७७७॥

9778@1   कार्षकः सर्वबीजानि समालोड्य प्रवापयेत् ।
9778@2    उत्पन्नबीजसद्भावं त्वङ्कुरेण विभावयेत् ॥ ९७७८॥

9779@1   कालं कपालमालाङ्कम् एकमन्धकसूदनम् ।
9779@2    वन्दे वरदमीशानं शासनं पुष्पधन्वनः ॥ ९७७९॥

9780@1   कालं नियम्य कर्माणि ह्याचरेन् नान्यथा क्वचित् ।
9780@2    गवादिष्वात्मवज्ज्ञानम् आत्मानं चार्थधर्मयोः ।
9780@3नियुञ्जीतान्नसंसिद्ध्यै मातरं शिक्षणे गुरुम् ॥ ९७८०॥

9781@1   कालं निरीक्ष्य कुरुते कार्यं तस्याशु सिध्यति ।
9781@2    ग्रहं विचार्य क्रीडायां दीव्यतो न पराजयः ॥ ९७८१॥

9782@1   कालं पुरा गरलमम्बुनिधेरुदस्थाद्  अद्येन्दुनाम धवलं विषमभ्युदेति ।
9782@2    अद्यादिदं स गिरिशो यदि हन्त हन्यात्  कार्ष्ण्यं स्वकण्ठनिहितं सखि
मद्भयं च ॥ ९७८२॥

9783@1   कालं मुहूर्ताङ्गुलिमण्डलेन  दिनत्रियामाञ्जलिना पिबन्तम् ।
9783@2    रूपं विलोक्यैव वपुश्च केषां  भङ्गेन नाङ्गान्यलसीभवन्ति ॥ ९७८३॥

9784@1   कालः करोति कार्याणि काल एव निहन्ति च ।
9784@2    करोमीति विहन्मीति मूर्खो मुह्यति केवलम् ॥ ९७८४॥

9785@1   कालः किरातः स्फुटपद्मकस्य  वधं व्यधाद्यस्य दिनद्बिपस्य ।
9785@2    तस्येव सन्ध्या रुचिरास्रधारा  ताराश्च कुम्भस्थलमौक्तिकानि ॥ ९७८५॥

9786@1   कालः पचति भूतानि कालः संहरते प्रजाः ।
9786@2    कालः सुप्तेषु जागर्ति कालो हि दुरतिक्रमः ॥ ९७८६॥

9787@1   कालः पचति भूतानि कालः संहरति प्रजाः ।
9787@2    निर्दहन्तं प्रजाः कालं कालः शमयते पुनः ॥ ९७८७॥

9788@1   कालः सम्प्रति वर्तते कलियुगं सत्या नरा दुर्लभाः  देशाश्च प्रलयं
गताः करभरैर्लोभं गताः पार्थिवाः ।
9788@2    नानाचौरगणा मुषन्ति पृथिवीमार्यो जनः क्षीयते  पुत्रस्यापि न
विश्वसन्ति पितरः कष्टं युगे वर्तते ॥ ९७८८॥

9789@1   कालः सदागतिरपि स्थायीव परिचेष्टते ।
9789@2    चण्डमारुतवद् विश्वम् अधरोत्तरयन् क्षणात् ॥ ९७८९॥

9790@1   कालः समविषमकरः  परिभवसन्मानकारकः कालः ।
9790@2    कालः करोति पुरुषं  दातारं याचितारं च ॥ ९७९०॥

9791@1   कालः सुप्तेषु जागर्ति कालो हि दुरतिक्रमः ।
9791@2    कालः सर्वेषु भूतेषु चरत्यविधृतः समः ॥ ९७९१॥

9792@1   कालः सूक्ष्मगतिर्नित्यं द्विविधश्चेह भाव्यते ।
9792@2    स्थूलसंग्रहचारेण सूक्ष्माचारान्तरेण च ॥ ९७९२॥

9793@1   कालः मृजति भूतानि कालः संहरते प्रजाः ।
9793@2    सर्वे कालस्य वशगा न कालः कस्यचिद् वशे ॥ ९७९३॥

9794@1   काल एवात्र कालेन निग्रहानुग्रहौ ददत् ।
9794@2    बुद्धिमाविश्य भूतानां धर्मार्थेषु प्रवर्तते ॥ ९७९४॥

9795@1   कालकालगलकालकालमुखकालकाल!  कालकाल घनकालकाल पनकालकाल ! ।
9795@2    कालकालसितकालका ललनिकालकाल-  कालकालगतु कालकाल! कलिकालकाल! ॥

९७९५॥

9796@1   कालकूटमधुनापि निहन्तुं  हन्त नो वहसि लाञ्छनभङ्ग्या ।
9796@2    यद्भयादिव निगीर्णमपि त्वाम्  आशु मुञ्चति सुधाकर राहुः ॥ ९७९६॥

9797@1   कालकूटमिह निन्दति लोको  येन शम्भुरजरामर एव ।
9797@2    अन्तकं विरहिणीशु सुधांशुं  स्तौत्यमुं तु विरलो हि विवेकः ॥ ९७९७॥

9798@1   कालकूटादयो भेदा विषस्य नव सन्ति ये ।
9798@2    चिकित्सा कथ्यते तेषां मन्त्रपूर्वमविस्तरात् ॥ ९७९८॥

9799@1   कालक्रमं प्रत्यकथैव तावत्  क्षणं वियोगो मरणेन तुल्यः ।
9799@2    प्रियामुखोद्वीक्षणलालसानाम्  अक्ष्णोर्निमेषोऽपि हि विघ्नभूतः ॥ ९७९९॥

9800@1   कालक्रमकमनीय-  क्रोडेयं केतकीति काशंसा ।
9800@2    वृद्धिर्यथा यथा स्यास् तथा तथा कण्टकोत्कर्षः ॥ ९८००॥

9801@1   कालक्रमत्रुटितसंश्रयभूः स्वमूल-  मात्राश्रयी तटतरुः
सरितोऽम्बुपूरैः ।
9801@2    यैः शङ्क्यते निपततीति वितीर्णमृद्धिस् तैरेव तस्य हि भवेत्
स्थितिभुमिदार्ढ्यम् ॥ ९८०१॥

9802@1   कालक्रमेण परिणामवशादनव्या  भावा भवन्ति खलु पूर्वमतीव तुच्छाः ।
9802@2    मुक्तामणिर्जलदतोयकणोऽप्यणीयान्  सम्पद्यते च चिरकीचकरन्ध्रमध्ये
॥ ९८०२॥

9803@1   कालक्षेपो न कर्तव्य आयुर्याति दिने दिने ।
9803@2    निरीक्षते यमो राजा धर्मस्य विविधां गतिम् ॥ ९८०३॥

9804@1   का लक्ष्मीः पदमुन्नतं, किमु पदं यद् गौरवं स्वामिनः  किं तद्
गौरव, मन्तरायरहितापूर्वैव गुर्वी स्थितिः ।
9804@2    का चासौ स्थिति, रात्मभूषणपरव्यापारसम्भावना  कस्यैतत् सकलं
समस्ति, शशिनः श्रीकण्ठचुडामणेः ॥ ९८०४॥

9805@1   कालञ्जरपतिश्चक्रे भीमटः पञ्चनाटकीम् ।
9805@2    प्राप प्रबन्धराजत्वं तेषु स्वप्नदशाननम् ॥ ९८०५॥

9805A@1   कालत्रयेऽपि यत् किंचिद् आत्मप्रत्ययवर्जितम् ।
9805A@2    एवमेतदिति स्पष्टं न वाच्यं चतुरेण तत् ॥

9806@1   कालत्रयोपपन्नानि जन्मकर्माणि मे नृप ।
9806@2    अनुक्रमन्तो नैवान्तं गच्छन्ति परमर्षयः ॥ ९८०६॥

9807@1   कालप्राप्तं महारत्नं यो न गृह्णात्यबुद्धिमान् ।
9807@2    अन्यहस्तगतं दृष्ट्वा पश्चात् स परितप्यते ॥ ९८०७॥

9808@1   कालप्राप्तमुपादद्यान्नार्थं राजा प्रसूचयेत् ।
9808@2    अहन्यहनि सन्दुह्यान्महीं गामिव बुद्धिमान् ॥ ९८०८॥

9809@1   कालयापनमाशानां वर्धनं फलखण्डनम् ।
9809@2    विरक्तेश्वरचिह्नानि जानीयान्मतिमान् नरः ॥ ९८०९॥

9810@1   कालरात्रिकरालेयं स्त्रीति किं विचिकित्ससे ।
9810@2    तज्जगत्त्रितयं त्रातुं तात ताडय ताटकाम् ॥ ९८१०॥

9811@1   कालरात्रिर्महारात्रिर्मोहरात्रिश्च दारुणा ।
9811@2    त्वं श्रीस्त्वमीश्वरी त्वं ह्रीस्त्वं बुद्धिर्बोधलक्षणा ॥ ९८११॥

9812@1   कालवर्षी च पर्जन्यो धर्मचारी च पार्थिवः ।
9812@2    सम्पद् यदैषा भवति सा बिभर्ति सुखं प्रजाः ॥ ९८१२॥

9813@1   कालविद्भिर्विनिर्णीतं पाण्डित्यं यस्य राघव ।
9813@2    अनध्यार्पित एवासौ तज्ज्ञश्चेद् दैवमुत्तमम् ॥ ९८१३॥

9814@1   कालविद्भिविर्निर्णीता यस्यातिचिरजीविता ।
9814@2    स चेज्जीवति संच्छिन्नशिरास्तद् दैवमुत्तमम् ॥ ९८१४॥

9815@1   कालव्यालहतं वीक्ष्य पतन्तं भानुमम्बरात् ।
9815@2    ओषधीशं समादाय धावतीव पितृप्रसूः ॥ ९८१५॥

9816@1   कालविच्छ्रोत्रियो राजा नदी साधुश्च पञ्चमः ।
9816@2    एते यत्र न विद्यन्ते तत्र वासं न कारयेत् ॥ ९८१६॥

9817@1   कालश्चालयति प्रायः पण्डितान् पामरानपि ।
9817@2    तं चेच्चिकीर्षसि वशे तितिक्षैव महौषधम् ॥ ९८१७॥

9818@1   कालश्चेत् करुणापरः कलियुगं यद्यद्य धर्मप्रियं  निस्त्रिंशो यदि
पेशलो विषधरः सन्तोषदायी यदि ।
9818@2    अग्निश्चेदतिशीतलं खलजनः सर्वोपकारी स चेद्  आयुष्यं यदि वा
भविष्यति विषं वेश्यापि तद् रागिणी ॥ ९८१८॥

9819@1   कालस्य कारणं राजा सदसत्कर्मणस्त्वतः ।
9819@2    सुकार्योद्यतदण्डाभ्यां स्वधर्मे स्थापयेत् प्रजाः ॥ ९८१९॥

9820@1   ॥। ॥। ॥। ॥। ॥। ॥। ।
9820@2    कालस्य सुमहद्बीर्यं सर्वभूतेषु लक्ष्मण ॥ ९८२०॥

9821@1   कालस्यैव वशो सर्वं दुर्गं दुर्गतरं च यत् ।
9821@2    काले क्रुद्धे कथं कालात् त्राणं नोऽद्य भविष्यति ॥ ९८२१॥

9821A@1   कालागरूद्गारसुगन्धिगन्ध- धूपाधिवासाश्रयभूगृहेषु ।
9821A@2    न तत्र सुर्माघसमीरणेभ्यः श्यामाकुचोष्माश्रयिणः पुमांसः ॥

9822@1   कालागुरुप्रचुरचन्दनचर्चिताङ्ग्यः  पुष्पावतंससुरभीकृतकेशपाशाः
।
9822@2    श्रुत्वा ध्वनिं जलमुचां त्वरितं प्रदोषे  शय्यागृहं गुरुगृहात्
प्रविशन्ति नार्यः ॥ ९८२२॥

9823@1   कालागुरौ सुरभितातिशयेऽपि सङ्गाद्  आरभ्यते सुरभितापरपादपेऽपि ।
9823@2    पाटीरपाटवमिदं तव सङ्गिवातैस् तादात्म्यमेति कतरो न तरोः समूहः
॥ ९८२३॥

9824@1   कालाग्निरुद्र आधारे शक्तिः कुण्डलिनी तथा ।
9824@2    आनन्दाख्या स्वधिष्ठाने शक्त्या कामाख्यया सह ॥ ९८२४॥

9825@1   कालातिक्रमणं कुरुष्व तडितां विस्फूर्जितैस्त्रासय  स्फारैर्भीषय
गर्जितैरतितरां कार्ष्ण्यं मुखे दर्शय ।
9825@2    यस्यानन्यगतेः पयोद मनसो जिंज्ञासया चातक-  स्याधेहि त्वमिहाखिलं
तदपि न त्वत्तः परं याचते ॥ ९८२५॥

9826@1   कालातिक्रमणं वृत्तेर्यो न कुर्वीत भूपतिः ।
9826@2    कदाचित् तं न मुञ्चन्ति भर्त्सिता अपि सेवकाः ॥ ९८२६॥

9827@1   कालातिक्रमणे ह्येव भक्तवेतनयोर्भृताः ।
9827@2    भर्तुः कुप्यन्ति दुष्यन्ति सोऽनर्थः सुमहान् स्मृतः ॥ ९८२७॥

9828@1   कालातिपातः कार्याणां धर्मार्थपरिपीडनम् ।
9828@2    नित्याभ्यन्तरवर्तित्वात् साधुप्रकृतिकोपनम् ॥ ९८२८॥

9829@1   रहस्यभेदस्तत् पक्षाद् अकार्येषु प्रवर्तनम् ।
9829@2    ईर्ष्यामर्षस्तथा क्रोधो निरोधः साहसानि च ॥ ९८२९॥

9830@1   इत्यादि च स्त्रीव्यसने यच्च पूर्वं प्रकीर्तितम् ।
9830@2    तस्मात् स्त्रीव्यसनं राजा राज्यकामः परित्यजेत् ॥ ९८३०॥

9831@1   कालात् प्ररोहति विश्वं पुनः कालः प्रवर्तते ।
9831@2    स्थूलसूक्ष्मगतिः कालो विविधं तस्य चोच्यते ॥ ९८३१॥

9832@1   कालात् प्रवर्तते बीजं कालाद् गर्भं प्रमुञ्चति ।
9832@2    कालो जनयते पुत्रं पुनः कालोऽपि संहरेत् ॥ ९८३२॥

9833@1   कालाद् प्ररोहते बीजं फलं कालात् प्रवर्तते ।
9833@2    कालो हि वर्तयेत् सृष्टिं पुनः कालो हि संहरेत् ॥ ९८३३॥

9834@1   कालानपास्य विषुवायनसंक्रमादीन्  अस्तंगते हिमकरे च दिवाकरे च ।
9834@2    अम्ब स्मरेयमपि ते चरणारविन्दम्  आनन्दलक्षणमपास्तसमस्तभेदम्
॥ ९८३४॥

9835@1   कालानुकूल्यं विस्पष्टं राघवस्यार्जुनस्य च ।
9835@2    अनुकूले यदा दैवे क्रियाल्पा सुफला भवेत् ॥ ९८३५॥

9836@1   कालान्तरे ह्मनर्थाय गृध्रो गेहोपरि स्थितः ।
9836@2    खलो गृहसमीपस्थः सद्योऽनर्थाय देहिनाम् ॥ ९८३६॥

9837@1   कालञ्जराः भारसहास्तेषां वक्ष्यामि लक्षणम् ।
9837@2    शतार्धमङ्गुलानां तु श्रेष्ठं खड्गं प्रकीर्तितम् ॥ ९८३७॥

9838@1   कालिदास कलावास दासवच्चालितो यदि ।
9838@2    राजमार्गे व्रजन्नत्र परेषां तत्र का त्रपा ॥ ९८३८॥

9839@1   कालिदासकविता नवं वयो  माहिषं दधि सशर्करं पयः ।
9839@2    एणमांसमबला च कोमला  सम्भवन्तु मम जन्मजन्मनि ॥ ९८३९॥

9840@1   कालिदासकवेर्वाणी कदाचिन् मद्गिरा सह ।
9840@2    कलयत्यर्थसाम्यं चेद् भीता भीता पदे पदे ॥ ९८४०॥

9841@1   कालिन्दि, ब्रूहि कुम्भोद्भव, जलधिरहं नाम गृह्णासि कस्माच्  छत्रोर्मे,
नर्मदाहं त्वमपि वदसि मे नाम कस्मात् सपत्न्याः ।
9841@2    मालिन्यं तर्हि कस्मादनुभवसि, मिलत्कज्जलैर्मालवीनां  नेत्राम्भोभिः,
किमासां समजनि, कुपितः कुन्तलक्षोणिपालः ॥ ९८४१॥

9842@1   कालिन्दीं वीक्ष्य यातां सुललितवदनो मातरं गेहगोपीः  कार्यासक्ताः
समन्तादनुगतनयनो गोरसागारमन्तः ।
9842@2    गत्वा भाण्डानि भित्त्वा मधुमधु शनकैर्गोरसं भक्षमाणः
शीघ्रप्रत्याप्तनन्दाकलितसितमुखो नन्दसूनुः शिवाय ॥ ९८४२॥

9843@1   कालिन्दीकलकूलकाननकृतक्रीडाकलापोल्लस द्-  गोगोपालकबालकैः प्रतिदिशं
सानन्दमाविष्टितम् ।
9843@2    वंशीनादवशीकृतव्रजवधूस्वान्तं सदाह्नादकं  सद्भक्त्या समुपास्महे
वयमघध्वंसैकधीरं महः ॥ ९८४३॥

9844@1   कालिन्दीकेशपाशः परिलसति महीनायिकायास्तनूजा  जह्नीः सत्पुण्यसंघो
गुण इह सलिलं यच्च सारस्वसं तु ।
9844@2    वेणी त्वेषा विशेषादमरवरलसत्स्नेहयुक्ता वियुक्ता  बन्धेनेत्यत्र चित्रं
विलसति नितरां यत्तमोवर्णहीना ॥ ९८४४॥

9845@1   कालिन्दीचारुवीचीनिचय इति मुदा गाहिता नैचिकीभिर् बाला कादम्बिनीति
प्रमुदितहृदयं वीक्षिता नीलकण्ठैः ।
9845@2    उत्तंसार्थं तमालस्तबक इति हृता मुग्धगोपाङ्गनाभिः  श्रेयो नः
कल्पयन्तां मधुमथनतनुस्वच्छकान्तिप्रवाहाः ॥ ९८४५॥

9846@1   कालिन्दीजलकुञ्जवञ्जुलवनच्छायानिषण्णात्मनो
राधाबद्धनवानुरागरसिकस्योत्कण्ठितं गायतः ।
9846@2    तत्पायादपरिस्खलज्जलरुहापीडं कलस्पृङ्नत-
ग्रीवोत्तानितकर्णतर्णककुलैराकर्ण्यमानं हरेः ॥ ९८४६॥

9847@1   कालिन्दीजलकेलिलोलतरुणीरावीतचीनांशु का  निर्गत्याङ्गजलानि
सारितवतीरालोक्य सर्वा दिशः ।
9847@2    तीरोपान्तमिलन्निकुञ्जभवने गूढं चिरात् पश्यतः  शौरेः संभ्रमयन्निमा
विजयते साकूतवेणुध्वनिः ॥ ९८४७॥

9847A@1   कालिन्दीतटभेदि हास्तिनपुरीदौस्थ्यादिभिः ख्यापित-  स्थेमा यस्य
जयत्यखण्डजगदानन्दैककन्दो भूजः ।
9847A@2    मुष्ट्या निष्ठुरयैष मुष्टिकशिरोनिष्ट्यूतरक्तक्छटाच्-
छद्मोद्वान्तरुषा भिनत्तु भवतां भद्रेतरं लाङ्गलम् ॥

9848@1   कालिन्दीनर्मदाम्भःस्रुतमदसलिलोत्सङ्गिनौ पुष्पवन्तौ  विभ्राणः
कुम्भयुग्मं गगनतलततः स्वर्धुनीपूरशुण्डः ।
9848@2    घण्टालः साधुवादैरनभिमतयशो देव मृद्नन् मृणालं
कीर्तिस्तोमाभ्रकुम्भी जगदुदरसरःसंभ्रमी बम्भ्रमीति ॥ ९८४८॥

9849@1   कालिन्दीपुलिनान्तवञ्जुललताकुञ्जे कुतश्चित् क्रमात्  सुप्तस्यैव मिथः
कथाजुषि शनैः संवाहिकामण्डले ।
9849@2    वैदेहीं दशकन्धरोऽपहरतीत्याकर्ण्य कंसद्विषो  हुं हुं वत्स
धनुर्धनुर्धनुरिति व्यग्रा गिरः पान्तु वः ॥ ९८४९॥

9850@1   कालिन्दीपुलिने मया, न न मया शैलोपशल्ये, न न  न्यग्रोधस्य तले मया,
न न मया राधापितुः प्राङ्गणे ।
9850@2    दृष्टः कृष्ण इतीरितस्य सभयं गोपैर्यशोदापतेर् विस्मेरस्य पुरो
हसन् निजगृहान्निर्यन् हरिः पातु वः ॥ ९८५०॥

9851@1   कालिन्दीपुलिनोदरेषु मुसली यावद् गतः क्रीडितुं  तावत् कर्बुरिकापयः पिब
हरे वार्धिष्यते ते शिखा ।
9851@2    इत्थं बालतया प्रतारणपरा श्रुत्वा यशोदागिरः  पायाद्वः स्वशिखां
स्पृशन् प्रमुदितः क्षीरेऽर्धपीते हरिः ॥ ९८५१॥

9852@1   कालिन्दीमनुकूलकोमलरयामिन्दीवरश्यामलाः  शैलोपान्तभुवः
कदम्बकुसुमैरामोदिनः कन्दरान् ।
9852@2    राधां च प्रथमाभिसारमधुरां जातानुतापः स्मरन्  अस्तु
द्वारवतीपतिस्त्रिभुवनामोदाय दामोदरः ॥ ९८५२॥

9853@1   कालिन्दीयं द्विरददलिंताम्भोजिनीरेणुरम्या  यस्याः कृष्णः
शिशिरपयसस्तीरकेदारचारी ।
9853@2    गायन्तीनां किमपि मधुरं बालगोपालिकानां  लीलालोलः कमलकलिकाः
कर्णपूरीचकार ॥ ९८५३॥

9854@1   कालिन्दीयति कज्जलीयति कलानाथाङ्कमालीयति  व्यालीयत्यहिमण्डलीयति मुहुः
श्रीकण्ठकण्ठीयति ।
9854@2    शैवालीयति कोकिलीयति महानीलाभ्रजालीयति  ब्रह्माण्डे रिपुदुर्यशस्तव
नृपालंकारचूडामणे ॥ ९८५४॥

9855@1   कालिन्दीराशिरूर्ध्वं ननु मधुपकुलं मालतीपुञ्जगं वा  सन्दोहं
वैणनाभेर्जयति शशिमुखीकेशजालं मनोज्ञम् ।
9855@2    भ्रान्तिं प्राप्नोषि किं त्वं बत गरलधराभोग एष प्रचण्डो  लोकं
प्रत्यक्षभूतं ग्रसति बत बलाद् यन्न भूयःसुखित्वम् ॥ ९८५५॥

9856@1   कालिन्दीवीचिपुञ्जैः कुवलयविपिनैरिन्द्रनीलच्छटाभिः  शैवालैः
कज्जलौघैरलितिमिरभरैर्बालजीमूतजालैः ।
9856@2    कस्तूरीकोकिलानां ततिभिरिव सहाचाकचिक्यप्रपञ्चैस् त्रैलोक्यं पूरयन्ती
शमयतु विपदः शांभवी कण्ठनाला ॥ ९८५६॥

9857@1   कालिन्द्याः पुलिनं प्रदोषमरुतो रम्याः शशाङ्कांशवः  सन्तापं न
हरन्तु नाम नितरां कुर्वन्ति कस्मात् पुनः ।
9857@2    सन्दष्टं व्रजयोषितामिह हरेः संश‍ृण्वतोऽन्तःपुरे  निःश्वासा
प्रसृता चयन्ति रमणीसौभाग्यगर्वच्छिदः ॥ ९८५७॥

9858@1   कालिन्द्याः पुलिनेन्द्रनीलशकलश्यामाम्भसोऽन्तर्जले
मग्नस्याञ्जनपुञ्जमेचकनिभस्याहेः कुतोऽन्वेषणम् ।
9858@2    ताराभाः फणचक्रवालमणयो न स्युर्यदि द्योतिनो  यैरेवोन्नतिमाप्नुवन्ति
गुणिनस्तैरेव यान्त्यापदम् ॥ ९८५८॥

9859@1   कालिन्द्याः पुलिनेषु केलिकुपितामुत्सृज्य रासे रसं
गच्छन्तीमनुगच्छतोऽश्रुकलुषां कंसद्विषो राधिकाम् ।
9859@2    तत्पादप्रतिमानिवेशितपदस्योद्भूतरोमोद्गतेर् अक्षुण्णोऽनुनयः
प्रसन्नदयितादृप्टस्य पुष्णातु वः ॥ ९८५९॥

9859A@1   काली कलकलरूपा  महिषासुरविनाशिनी वीरा ।
9859A@2    शुम्भादाननिशुम्भा-  स्वादनतोषावतु त्वां न् पते ॥

9860@1   कालीकेलीकलापक्रमकलितकलाकौतुकी कुन्दकान्तिः  कल्पान्ते कालकल्पः
क्रतुकदनकथाकन्दलीकूटकन्दः ।
9860@2    काकोलक्रूरकण्ठः कलितकलकलत्क्लान्तकन्दर्पकान्ता-  कारुण्याक्रान्तकान्तः
कलयतु कुशलं किङ्कराणां कपर्दी ॥ ९८६०॥

9861@1   कालीनागग्रहव्यग्रे श्रीकृष्णे यमुनातटे ।
9861@2    झंपयाधोमुखे जाते विपरीतं जगत्त्रयम् ॥ ९८६१॥

9862@1   कालीयकक्षोदविलेपनश्रियं  दिशद् दिशामुल्लसदंशुमद्द्युति ।
9862@2    खातं खुरैर्मुद्गभुजां विपप्रथे  गिरेरधः काञ्चनभूमिजं रजः
॥ ९८६२॥

9863@1   कालीयैः कुचकाञ्चनाचलचमत्कारः किमुत्सार्यते  कीदृक्
कुङ्कमकेसरत्विषि मुखे कस्तूरिकालेपनम् ।
9863@2    स्फीतेऽस्मित् जघने सरोजवदने किं नीलचोलार्पणं  कस्मै साहसिनि
त्वमिच्छसि विधेर्विन्यासमन्यादृशम् ॥ ९८६३॥

9864@1   कालुष्यं जनयञ्जडस्य रचयन् धर्मद्रुमोन्सूलनं
क्लिश्यन्नीतिकृपाक्षमाकमलिनीं लोभाम्बुधिं वधैयन् ।
9864@2    मर्यादातटमुद्रुजञ्छुभमनोहंसप्रवासं दिशन्  किं न क्लेशकरः
परिग्रहनदीपूरः प्रवृद्धिं गतः ॥ ९८६४॥

9865@1   कालुष्यं पयसां विलोक्य शनकैरुड्डीय हंसा गता
धाराजर्जरकेसरास्फुटरुचः पद्मा निमग्ना जले ।
9865@2    सा सर्वर्तुसुखावतारपदवी छन्ना तृणैर्नूतनैः  कष्टं तादृगपि
स्वभावविमलं वृद्ध्यैव नष्टं सरः ॥ ९८६५॥

9866@1   कालुष्यमुद्वीक्ष्य विधुं कलङ्किनं  बुधा यदाहुर्मम सङ्गतं न तत् ।
9866@2    जाने निजाङ्के दयितास्य वर्तते  निशीथिनीनाथकलङ्किता नहि ॥ ९८६६॥

9867@1   काले काले न किमुपनतं भुञ्जते भोज्यजातं  गृह्णन्त्यम्भो न किमथ
न किं संविशन्ति क्षपासु ।
9867@2    पुष्णन्ति स्वान् न किमु पृथुकान् स्त्रीषु किं नो रमन्ते
कृत्याकृत्यव्यपगतधियां कस्तिरश्चां च भेदः ॥ ९८६७॥

9868@1   काले काले विरेच्यं स्यात् पात्रं पूरयितुं पुनः ।
9868@2    सज्जीकुर्मो यदावाप्तुं गुर्वीं ग्रहणशीलताम् ।
9868@3स्वात्मनोऽन्तस्तदस्माभी रिक्ततैवानुभूयते ॥ ९८६८॥

9868A@1   काले कथंचिच्चरतां धवानां  कान्त्या स्वया कर्दमितेऽन्तरिक्षे ।
9868A@2    अम्भोधराः श्रान्तिजुषामभूवन्  आलम्बदण्डा इव वारिधाराः ॥

9869@1   काले खल्वागता देव्यः पुत्रे मोहमुपागते ।
9869@2    हस्तस्पर्शो हि मात् णाम् अजलस्य जलाञ्जलिः ॥ ९८६९॥

9869A@1   काले तरोरनुपकारि फलं फलित्वा  लज्जावशादुचित एव विनाशयोगः ।
9869A@2    एतत् तु चित्रमुपकृत्य फलैः परेभ्यः  प्राणान् निजान् झटिति यत् कदली
जहाति ॥

9870@1   कालेऽदाता पिता वाच्यो वाच्यश्चानुपयन् पतिः ।
9870@2    मृते भर्तरि पुत्रस्तु वाच्यो मातुररक्षिता ॥ ९८७०॥

9871@1   काले देशे यथायुक्तं नरः कुर्वन्नुपैति काम् ।
9871@2    भुक्तवन्तावलप्स्येतां किमन्नमकरिष्यताम् ॥ ९८७१॥

9872@1   काले धर्मार्थकामान् यः संमन्त्र्य सचिवैः सह ।
9872@2    निषेवेतात्मवांल्लोके न स व्यसनमाप्नुयात् ॥ ९८७२॥

9873@1   कालेन कृष्णाश्च सिताश्च रात्र्यः  कालेन चन्द्रः परिपूर्णबिम्बः ।
9873@2    नाकालतः पुष्पफलं नगानां  नाकालवेगाः सरितो वहन्ति ॥ ९८७३॥

9874@1   कालेन क्षितिवारिवह्निपवनव्योमादियुक्तं जगद्  ब्रह्माद्याश्च सुराः
प्रयान्ति विलयं विद्मो विवारादिति ।
9874@2    पश्यामोऽपि विनश्यतेऽनवरतं लोकाननेकान् मुधा  मायामोहमयीं
भवप्रणयिनीं नास्थां जहीमो वयम् ॥ ९८७४॥

9875@1   कालेन याति क्रिमितां महेन्द्रो  महेन्द्रभावं क्रिमिरप्युपैति ।
9875@2    अयं प्रथीयानयमप्रतिष्ठ  इत्येष निष्ठानुचितोऽभिमानः ॥ ९८७५॥

9876@1   कालेन रिपुणा संधिः काले मित्रेण विग्रहः ।
9876@2    कार्यकारणमाश्रित्य कालं क्षिपति पण्डितः ॥ ९८७६॥

9877@1   कालेन शीघ्राः प्रविवान्ति वाताः  कालेन वृष्टिर्जलदानुपैति ।
9877@2    कालेन पद्मोत्पलवज्जलं च  कालेन पुष्पन्ति नगा वनेषु ॥ ९८७७॥

9878@1   काले नीलबलाहके सतडिति प्रीतिप्रदे बर्हिणा  आश्चर्यं कथयामि वः
श‍ृणुत भो यद् वृत्तमस्मिन् गृहे ।
9878@2    सौभाग्यव्ययशङ्कयैकशयने कान्ताप्रियाभ्यामहो  मानिभ्यां बत रात्रिमेव
सकलां चीर्णं प्रवासिव्रतम् ॥ ९८७८॥

9879@1   कालेऽन्नस्य क्षुधमवहितो दित्समानो विधृत्य  नो भोक्तव्यं
प्रथममतिथेर्यः सदा तिष्ठतीति ।
9879@2    तस्याप्राप्तावपि गतमलं पुण्यराशिं श्रयन्तं  तं दातारं जिनपतिमते
मुख्यमाहुर्जिनेद्राः ॥ ९८७९॥

9880@1   काले महत्यनवधावपतन् कदापि  क्वाप्यन्तिमे जनुषि कोऽपि गतिं लभेत ।
9880@2    इत्थं समर्थनविधिः परमागमानां  पर्यायसूक्तिविधया नयनं
नञर्थे ॥ ९८८०॥

9881@1   काले मृदुर्यो भवति काले भवति दारुणः ।
9881@2    राजा लोकद्वयापेक्षी तस्य लोकद्वयं भवेत् ॥ ९८८१॥

9882@1   काले मृदुर्यो भवति काले भवति दारुणः ।
9882@2    स वै सुखमवाप्नोति लोकेऽमुष्मिन्निहैव च ॥ ९८८२॥

9883@1   काले मृदुर्यो भवति काले भवति दारुणः ।
9883@2    स साधयति कृत्यानि शत्रूंश्चैवाधितिष्ठति ॥ ९८८३॥

9884@1   काले भृदुश्च तीक्ष्णश्च नृपः स्याद् यदि सूर्यवत् ।
9884@2    उदयः क्रियते तस्य मण्डलेनानुरागिणा ॥ ९८८४॥

9885@1   काले यथावधिगत-  नरपतिकोपाद्यशेषवृत्तान्तः ।
9885@2    नृपभवने नतमूर्तिः  संयतवस्त्रः शनैः प्रविशेत् ॥ ९८८५॥

9886@1   काले वाप्यथवाकाले संध्यावन्दनतत्परः ।
9886@2    अविद्यो वा सविद्यो वा ब्राह्मणो मामकी तनुः ॥ ९८८६॥

9887@1   काले वारिधराणाम्  अपतितया नैव शक्यते स्थातुम् ।
9887@2    उत्कण्ठितासि तरले  न हि न हि सखि पिच्छिलः पन्थाः ॥ ९८८७॥

9888@1   काले विद्युत्प्रभाजाले शिखिताण्डवमण्डिते ।
9888@2    कान्तः सर्वजनाभीष्टो बालेन्दुः खे न लभ्यते ॥ ९८८८॥

9889@1   काले संततवर्षिणो जलमुचः सस्यैः समृद्धा धरा  भूपाला
निजधर्मपालनपरा विप्रास्त्रयीनिर्भराः ।
9889@2    स्वादुक्षीरनतोधसः प्रतिदिनं गावो निरस्तापदः  सन्तः शान्तिपरा
भवन्तु कृतिनः सौजन्यभाजो जनाः ॥ ९८८९॥

9890@1   काले सहिष्णुर्गिरिवद् असहिष्णुश्च वह्निवत् ।
9890@2    स्कन्धेनापि वहेच्छत्रून् प्रियाणि समुदाहरन् ॥ ९८९०॥

9891@1   काले हितं मितं ब्रूयाद् अविसंवादि पेशलम् ।
9891@2    पूर्वाभिभाषी सुमुखः सुशीलः करुणो मृदुः ॥ ९८९१॥

9892@1   काले हितमिताहारविहारी विधसाशनः ।
9892@2    अदीनात्मा च सुस्वप्नः शुचिः स्यात् सर्वदा नरः ॥ ९८९२॥

9893@1   का लोकमाता किमु देहमुख्यं  रते किमादौ कुरुते मनुष्यः ।
9893@2    को दैत्यहन्ता वद वै क्रमेण  गौरीमुखं चुम्बति वासुदेवः ॥ ९८९३॥

9894@1   कालो देशः क्रिया कर्ता करणं कार्यमागमः ।
9894@2    द्रव्यं फलमिति ब्रह्मन् नवधोक्तोऽजया हरिः ॥ ९८९४॥

9895@1   कालो दैवं कर्म जीवः स्वभावो  द्रव्यं क्षेत्रं प्राण आत्मा विकारः ।
9895@2    तत्संघातो बीजरोहप्रवाहस् त्वन्मायैषा तन्निषेधं प्रपद्ये ॥ ९८९५॥

9896@1   कालोपभोगिनः सर्वे नित्यमानन्दिता नराः ।
9896@2    सर्वे सत्यरता नित्यं सर्वे धर्मपरायणाः ॥ ९८९६॥

9896A@1   कालोपलब्धं कलहंसनाद-  माकर्ण्य कर्णामृतमन्तरिक्षे ।
9896A@2    सलीलमुद्धाटितवारिपूरा  सरोजिनी सादरमुज्जगाम ॥

9897@1   कालोऽभ्युपैति सकृदेव नरं कथंचित्  प्राप्नोति तं न स पुनः
खलु कालकाङ्क्षी ।
9897@2    कालेन गोचरगताननपेक्ष्य भक्ष्यान्  मन्दक्रमोऽप्यजगरः समुपैति
सिद्धिम् ॥ ९८९७॥

9898@1   कालो मधुः कुपित एष च पुष्पधन्वा  धीरा वहन्ति रतिखेदहराः समीराः ।
9898@2    केलीवनीयमपि वञ्जुलकुञ्जमञ्जुर् दूरे पतिः कथय किं करणीयमद्य
॥ ९८९८॥

9899@1   कालोऽयं भूतमशकघुंधुमानां प्रपातिनाम् ।
9899@2    ब्रह्माण्डोदुम्बरोत्थानां बृहत्पादपतां गतः ॥ ९८९९॥

9900@1   कालो याति गलत्यायुः क्षीयन्ते च मनोरथाः ।
9900@2    सुकृतं च कृतं किंचित् सतां संस्मरणोचितम् ॥ ९९००॥

9901@1   कालो वा कारणं राज्ञो राजा वा कालकारणम् ।
9901@2    इति ते संशयो मा भूद् राजा कालस्य कारणम् ॥ ९९०१॥

9902@1   कालो विकुरुते भावान् सर्वांल्लोके शुभाशुभान् ।
9902@2    कालः संक्षिपते सर्वाः प्रजा विसृजते पुनः ॥ ९९०२॥

9903@1   कालो हेतुं विकुरुते स्वार्थस्तमनुवर्तते ।
9903@2    स्वार्थं प्राज्ञोऽभिजानाति प्राज्ञं लोकोऽनुवर्तते ॥ ९९०३॥

9904@1   का विद्या कवितां विनार्थिनि जने त्यागं विना श्रीश्च का  को धर्मश्च
कृपां विना नरपतिः को नाम नीतिं विना ।
9904@2    कः सूनुर्विनयं विना कुलवधूः का स्वामिभक्तिं विना  भोग्यं किं
रमणीं विना क्षितितले किं जन्म कीर्तिं विना ॥ ९९०४॥

9905@1   का विषमा दैवगतिः  किं लष्टं यज्जनो गुणग्राही ।
9905@2    किं सौख्यं सुकलत्रं  किं दुर्ग्राह्यं खलो लोकः ॥ ९९०५॥

9906@1   कावेरीं तां समासाद्य विहृतामप्सरोगणैः ।
9906@2    तत्र स्नात्वा नरो राजन् गोसहस्रफलं लभेत् ॥ ९९०६॥

9907@1   कावेरी कबरीव भामिनि भुवो देव्याः पुरो दृश्यतां
पूगैर्नागलताश्रितैरुपदिशत्याश्लेषविद्याम् इव ।
9907@2    कर्णाटीजनमज्जनेषु जघनैर्यस्याः पयः प्लावितं  पीत्वा
नाभिगुहाभिरात्तरुचिभिः प्राचीं दिशं नीयते ॥ ९९०७॥

9908@1   कावेरीतीरकर्पूरपरागामोदसोदराः ।
9908@2    रतिस्वेदलवानेते पुरन्ध्रीणां समीरणाः ॥ ९९०८॥

9909@1   कावेरीतीरभूमीरुहभुजगवधूभुक्तमुक्तावशिष्टः
कर्णाटीचीनपीनस्तनवसनदशान्दोलनास्प न्दमन्दः ।
9909@2    लोलल्लाटीललाटालकतिलकलतालास्यलीलाविल् ओलः  कष्टं भो दाक्षिणात्य
प्रचलति पवनः पान्थ कान्ताकृतान्तः ॥ ९९०९॥

9909A@1   कावेरीरम्यराजीवविलसद्गन्धबन्धुना ।
9909A@2    मधुमाससमीरेण वर्धते कुत्र कस्य का ॥

9910@1   कावेरीवारिवेल्लल्लहरिपरिकरक्रीडनक्रान्तशीताः
स्फीतश्रीखण्डषण्डभ्रमणभरभव द्भूरिसौरभ्यगर्भाः ।
9910@2    चोलस्त्रीलोलचेलाञ्चलचलनकलाक्रान्तकान्तास्तनान्त् आ  वान्ति
प्रेयोवियोगातुरतररमणीवैरिणोऽमी समीराः ॥ ९९१०॥

9910A@1   कावेरीहृदयाभिरामपुलिने पुण्ये जगन्मङ्गले  चन्द्राम्भोजवतीतटे
परिसरे धात्रा समाराधिते ।
9910A@2    श्रीरङ्गे भुजगेन्द्रभोगशयने लक्ष्मीमहीसेविते  शेते यः पुरुषोत्तमः
स भगवान् नारायणः पातु नः ॥

9910B@1   का वेश्या को विरोधोऽयं का प्रशस्तिश्च सङ्गरे ।
9910B@2    वृथा प्राणजिहीर्षूणां मूर्खानामीदृशी मतिः ॥

9911@1   काव्यं करोति सुकविः  सहृदय एव व्यनक्ति तत्तत्त्वम् ।
9911@2    रत्नं खनिः प्रसूते  रचयति शिल्पी तु तत्सुषमान् ॥ ९९११॥

9911A@1   काव्यं करोतु परिजल्पतु संस्कृतं वा  सर्वाः कलाः समधिगच्छतु
वाच्यमानाः ।
9911A@2    लोकस्थितिं यदि न वेत्ति यथानुरूपां  सर्वस्य मूर्खनिकरस्य स
चक्रवर्ती ॥

9912@1   काव्यं करोमि न हि चारुतरं करोमि  यत्नात् करोमि यदि चारुतरं करोमि ।
9912@2    भूपालमौलिमणिमण्डितपादपीठ  हे साहसाङ्क कवयामि वयामि यामि ॥ ९९१२॥

9913@1   काव्यं करोषि किमु ते सुहृदो न सन्ति  ये त्वामुदीर्णपवनं विनिवारयन्ति ।
9913@2    गव्यं घृतं पिब निवातगृहं प्रविश्य  वाताधिका हि पुरुषाः कवयो
भवन्ति ॥ ९९१३॥

9914@1   काव्यं चार्वपि रसिक-  प्रीतिकरं भवति नैकरसबद्धम् ।
9914@2    सुरतमनाहितकलहं  हरिणदृशो नाभिनन्दयति ॥ ९९१४॥

9914A@1   काव्यं चेत् सरसं किमर्थममृतं वक्त्रं कुरङ्गीदृशां  चेत्
कन्दर्पविपाण्डुगण्डफलकं राकाशशाङ्केन किम् ।
9914A@2    स्वातन्त्र्यं यदि जीवितावधि मुधा स्वर्भूर्भुवो वैभवं  वैदर्भी
यदि बद्धयौवनभरा प्रीत्या सरत्यापि किम् ॥

9915@1   काव्यं यदीयं गृहमम्बरं वा  सुवर्णचित्रोज्ज्वलमाविभाति ।
9915@2    स नन्दनो नन्दति कुन्दनस्य  श्रीकृष्णरामः कविराप्तकामः ॥ ९९१५॥

9916@1   काव्यं यद्यपि रसिकं  प्रीतिकरं भवति नैकरसबद्धम् ।
9916@2    सुरतमनाहितकलहं  हरिणदृशो नाभिनन्दयति ॥ ९९१६॥

9917@1   काव्यं यशसेऽर्थकृते  व्यवहारविदे शिवेतरक्षतये ।
9917@2    सद्यः परनिर्वृतये  कान्तासम्मिततयोपदेशयुजे ॥ ९९१७॥

9918@1   काव्यं सुधा रसज्ञानां कामिनां कामिनी सुधा ।
9918@2    धनं सुधा सलोभानां शान्तिः सन्यसिनां सुधा ॥ ९९१८॥

9919@1   काव्यप्रपञ्चचुञ्चू  रचयति काव्यं न सारविद् भवति ।
9919@2    तरवः फलानि सुवते  विन्दति सारं पतङ्गसमुदायः ॥ ९९१९॥

9920@1   काव्यमय्यो गिरो यावच्चरन्ति विशदा भुवि ।
9920@2    तावत् सारस्वतं स्थानं कविरासाद्य मोदते ॥ ९९२०॥

9921@1   काव्यशास्त्रविनोदेन कालो गच्छति धीमताम् ।
9921@2    व्यसनेन तु मूर्खाणां निद्रया कलहेन वा ॥ ९९२१॥

9922@1   काव्यस्याक्षरमैत्री-  भाजो न च कर्कशा न च ग्राम्याः ।
9922@2    शब्दा अपि पुरुषा अपि  साधव एवार्थबोधाय ॥ ९९२२॥

9923@1   काव्यस्याम्रफलस्यापि कोमलस्येतरस्य च ।
9923@2    बन्धच्छायाविशेषेण रसोऽप्यन्यादृशो भवेत् ॥ ९९२३॥

9924@1   काऽव्याकुलिता माद्यति  काञ्चनमुद्रां मनोरमामाहुः ।
9924@2    इह कालिकावतंसित-  चन्द्रकला कामिता योग्या ॥ ९९२४॥

9925@1   काव्यात्मना मनसि पर्यणमन् पुरा मे  पीयूषसारसरसास्तव ये विलासाः ।
9925@2    तानन्तरेण रमणी रमणीयशीले  चेतोहरा सुकविता भविता कथं नः
॥ ९९२५॥

9926@1   काव्यामृतं दुर्जनराहुनीतं  प्राप्यं भवेन् नो सुमनोजनस्य ।
9926@2    सच्चक्रमव्याजविराजमान-  तैक्ष्ण्यप्रकर्षं यदि नाम न स्यात् ॥ ९९२६॥

9926A@1   काव्ये गान्धर्वे नृत्तशास्त्रे विधिज्ञं  दक्षं दातारं दक्षिणं
दाक्षिणात्यम् ।
9926A@2    वेश्या का नेच्छेत् स्वामिनं कोङ्कणानां  स्याच्चेदस्य स्त्रीष्वार्जवात्
संनिपातः ॥

9927@1   काव्येन मूर्खधनिनं प्रणयेन नीचं  वेश्यां श्रुतेन
शठशात्रवमार्जवेन ।
9927@2    इच्छन्ति ये जगति रञ्जयितुं विमूढास् तेषामरण्यरुदितेन समः प्रयासः
॥ ९९२७॥

9928@1   काव्ये भाव्यं गुणैस्तत्र दुर्जना दूषयन्ति यत् ।
9928@2    न दुर्गतगृहे संधिर्दीयते जातु दस्युभिः ॥ ९९२८॥

9929@1   काव्ये भव्यतमेऽपि विज्ञनिवहैरास्वाद्यमाने मुहुर् दोषान्वेषणमेव
मत्सरजुषां नैसर्गिको दुर्ग्रहः ।
9929@2    कासारेऽपि विकासिपङ्कजचये खेलन्मराले पुनः  क्रौञ्चश्चञ्चुपुटेन
कुञ्चितवपुः शम्बूकमन्वेषते ॥ ९९२९॥

9930@1   काव्ये शुभे विरचिते खलु नो खलेभ्यः  कश्चिद् गुणो भवति यद्यपि
सम्प्रतीह ।
9930@2    कुर्यां तथापि सुजनार्थमिदं यतः किं  यूकाभयेन परिधानविमोक्षणं
स्यात् ॥ ९९३०॥

9931@1   काव्येषु नाटकं रम्यं तत्रापि च शकुन्तला ।
9931@2    तत्रापि च चतुर्थोऽङ्कस्तत्र श्लोकचतुष्टयम् ॥ ९९३१॥

9932@1   काव्यैकपात्रविलसद्गुणदोषदुग्ध-  पाथःसमूहपृथगुद्धरणे विदग्धाः ।
9932@2    जानन्ति कर्तुमभियुक्ततया विभागं  चन्द्रावदातमतयः कविराजहंसाः
॥ ९९३२॥

9933@1   काव्यैरुपहता वेदाः पुत्रा जामातृभिर्हताः ।
9933@2    अश्वैरुपहता गावः पण्यस्त्रीभिः कुलाङ्गनाः ॥ ९९३३॥

9934@1   का शम्भुकान्ता किमु चन्द्रकान्तं  कान्तामुखं किं कुरुते भुजंगः ।
9934@2    कः श्रीपतिः का विषमा समस्या  गौरीमुखं चुम्बति वासुदेवः ॥ ९९३४॥

9935@1   काशांशुका विकचपद्ममनोज्ञवक्त्रा  सोन्मादहंसरवनूपुरनादरम्या ।
9935@2    आपक्वशालिरुचिरा तनुगात्रयष्टिः  प्रात्पा शरन् नववधूरिव रूपरम्या
॥ ९९३५॥

9936@1   काशाः काशा इवाभान्ति सरांसीव सरांसि च ।
9936@2    चेतांस्याचिक्षिपुर्यूनां निम्नगा इव निम्नगाः ॥ ९९३६॥

9937@1   काशाः क्षीरनिकाशा  दधिशरवर्णानि सप्तपर्णानि ।
9937@2    नवनीतनिभश्चन्द्रः  शरदि च तक्रप्रभा ज्योत्स्ना ॥ ९९३७॥

9938@1   काशीयं समलंकृता निरुपमस्वर्गापगासंभव-
स्थूलोत्तारतरङ्गबिन्दुविलसन्मुक्ताफलश्रेणिभिः ।
9938@2    चञ्चच्चञ्चलचञ्चरीकनिकरश्यामाम्बरा राजते
कासारस्थविनिद्रपद्मनयना विश्वेश्वरप्रेयसी ॥ ९९३८॥

9939@1   का श‍ृङ्गारकथा कुतूहलकथा गीतादिविद्याकया  मद्यत्कुम्भिकथा
तुरङ्गमकथा कोदण्डदीक्षाकथा ।
9939@2    एकैवास्ति मिथः पलायनकथा त्वद्भीतरक्षःपतेर् देव श्रीरघुनाथ
तस्य नगरे स्वप्नेऽपि नान्या कथा ॥ ९९३९॥

9940@1   काशैर्मही शिशिरदीधितिना रजन्यो  हंसैर्जलानि सरितां कुमुदैः
सरांसि ।
9940@2    सप्तच्छदैः कुसुमभारनतैर्वनान्ताः  शुक्लीकृतान्युपवनानि च
मालतीभिः ॥ ९९४०॥

9941@1   का शैलपुत्री किमु नेत्ररम्यं  शुकार्भकः किं कुरुते फलानि ।
9941@2    मोक्षस्य दाता स्मरणेन को वा  गौरीमुखं चुम्बति वासुदेवः ॥ ९९४१॥

9942@1   काश्मर्याः कृतमालमुद्गतदलं कोयष्टिकष्टीकते
तीराश्मन्तकशिम्बिचुम्बितमुखा धावन्त्यपः पूर्णिकाः ।
9942@2    दात्यूहैस्तिनिशस्य कोटरवति स्कन्धे निलीय स्थितं
वीरुन्नीडकपोतकूजितमनुक्रन्दन्त्यधः कुक्कुटाः ॥ ९९४२॥

9942A@1   काश्मीरकर्दमकषायकपोलपाली  कह्लारदामकलिकाकमनीयचूली ।
9942A@2    काचिद् विहारविशिखामुपयाति चोली  पालीलसत्करतलामलकस्तनाली ॥

9943@1   काश्मीरगौरवपुषामभिसारिकाणाम्  आबद्धरेखमभितो रुचिमञ्जरीभिः ।
9943@2    एतत् तमालदलनीलतमं तमिस्रं  तत्प्रेमहेमनिकषोपलतां तनोति
॥ ९९४३॥

9944@1   काश्मीरद्रवगौरि हन्त किमयं भूयोऽङ्गरागे ग्रहः  को वा नीलसरोरुहाक्षि
नितरां नेत्राञ्जने संभ्रमः ।
9944@2    रक्ताशोकदलोपमेयचरणे किं लाक्षया दत्तया  नो रागान्तरमीहते
निजरुचा विभ्राजमानो मणिः ॥ ९९४४॥

9944A@1   काश्मीरधूलीकलिकाविराजद्-  बालेन्दुरेखातिलकाभिरामा ।
9944A@2    कृकाटिकाकीलितकेशपाशा  सा वैष्णवी सारसपत्रनेत्रा ॥

9945@1   काश्मीरपङ्कखचितस्तनपृष्ठताम्र-  पट्टावकीर्णदयितार्द्रनखाक्षराली
।
9945@2    एणीदृशः कुसुमचापनरेन्द्रदत्त-  तारुण्यशासनमिव प्रकटीकरोति
॥ ९९४५॥

9946@1   काश्मीरीगात्रलेखासु लोलल्लावण्यवीचिषु ।
9946@2    द्रावयित्वेव विन्यस्तं स्वर्णं षोडशवर्णकम् ॥ ९९४६॥

9947@1   काश्मीरेण दिहानमम्बरतलं वामभ्रुवामानन-  द्वैराज्यं
विदधानमिन्दुदृषदां भिन्दानमम्भःशिराः ।
9947@2    प्रत्युद्यत्पुरुहूतपत्तनवधूदत्तार्घदूर्वाङ्कुर-
क्षीवोत्सङ्गकुरङ्गमैन्दवमिदं तद्विम्बमुज्जृम्भते ॥ ९९४७॥

9948@1   काश्यां तिष्ठ सखे सुपर्वनिवहैर्नित्यं नुतायां भज  श्रीकण्ठं
निजभक्तरक्षणविधौ दक्षं दयावारिधिम् ।
9948@2    गाङ्गे वारिणि पापहारिणि कुरु स्नानं स्मर श्रीपतिं  त्वं कष्टेन
विनैव मोक्षपदवीं प्राणात्यये प्राप्स्यसि ॥ ९९४८॥

9949@1   काश्यां तु मरणान्मुक्तिर्जननात् कमलालये ।
9949@2    दर्शनादभ्रसरसः स्मरणादरुणाचले ॥ ९९४९॥

9950@1   काश्यां निपातय वपुः श्वपचालये वा  स्वर्गं नय त्वमपवर्गमधोगतिं
वा ।
9950@2    अद्यैव वा कुरु दयां पुनरायतौ वा  कः संभ्रमो मम, धने धनिनः
प्रमाणम् ॥ ९९५०॥

9951@1   काश्यामाकृतिमीशितुर्न लभते हृद्याहितातत्त्वधीर् यस्य श्रीरिव
साऽऽभवत् प्रियतमा या सर्वदाराधिका ।
9951@2    शश्वत् तद्रतचेतसस्तव पुरापुण्यान्यगण्यानि यद्  ब्रह्माद्वैतसुखेऽपि
तद्भजनतो मन्दादरं ते मनः ॥ ९९५१॥

9952@1   का श्लाघ्या गुणिनां, क्षमा, परिभवः को, यः स्वकुल्यैः कृतः  किं
दुःखं, परसंश्रयो, जगति कः श्लाघ्यो, य आश्रीयते ।
9952@2    को मृत्युर्व्यसनं, शुचं जहति के, यैर्निर्जिताः शत्रवः
कैर्विज्ञातमिदं, विराटनगरे छन्नस्थितैः पाण्डवैः ॥ ९९५२॥

9953@1   काषायान्न च भोजनादिनियमान्नो वा वने वासतो  व्याख्यानादथ वा
मुनिव्रतभराच्चित्तोद्भवः क्षीयते ।
9953@2    किं तु स्फीतकलिन्दशैलतनयातीरेषु विक्रीडतो  गोविन्दस्य
पदारविन्दभजनारम्भस्य लेशादपि ॥ ९९५३॥

9954@1   काष्ठं कल्पतरुः सुमेरुरचलश्चिन्तामणिः प्रस्तरः  सूर्यस्तीव्रकरः
शशी च विकलः क्षारो हि वारां निधिः ।
9954@2    कामो नष्टतनुर्बलिर्दितिसुतो नन्दी पशुः कामगो  नैतांस्ते तुलयामि भो
रघुपते कस्योपमा दीयते ॥ ९९५४॥

9955@1   काष्ठं वह्न्युज्झितमपि भवेच्छीतशान्त्यै कपीनां  लोम्नो शुद्ध्यै
सलिलमनलश्चाग्निशौचैणकानाम् ।
9955@2    जन्तोर्भावा विदधति यथाभाविनः कार्यसिद्धिं  तत्त्वं तेषां क्वचन
सहजं वस्तुतो नास्ति किंचित् ॥ ९९५५॥

9956@1   काष्ठं शिरसि संस्थाप्य तथा काष्ठेन ताडयेत् ।
9956@2    लुप्तस्मृतेः स्मृतिः सद्यो योगिनस्तेन जायते ॥ ९९५६॥

9957@1   काष्ठगोलयुगं क्षिप्तं दूरमूर्ध्वपुरःस्थितैः ।
9957@2    अप्राप्तधारं पृष्ठेन गच्छेत् पुच्छमुखेन हि ॥ ९९५७॥

9958@1   काष्ठपाषाणधातूनां कृत्वा भावेन सेवनम् ।
9958@2    श्रद्धया च तथा सिद्धिस्तस्य विष्णुप्रसादतः ॥ ९९५८॥

9958A@1   काष्ठमङ्गारतां याति भस्मतां गोमयादिकम् ।
9958A@2    वह्नौ कीर्णं सुवर्णं तु सुवर्णोत्कर्षतां व्रजेत् ॥

9959@1   काष्ठाग्निं निर्हरेच्चैव तथा कूपांश्च खातयेत् ।
9959@2    संशोधयेत् तथा कुपान् कृतान् पूर्वं पयोऽर्थिभिः ॥ ९९५९॥

9960@1   काष्ठादग्निर्जायते मथ्यमानाद्  भूमिस्तोयं खन्यमाना ददाति ।
9960@2    सोत्साहानां नास्त्यसाध्यं नराणां  मार्गारब्धाः सर्वयत्नाः फलन्ति ॥ ९९६०॥

9960A@1   काष्ठाद्यथाग्निरुत्पन्नः स्वाश्रयं दहति क्षणात् ।
9960A@2    क्रोधाग्निर्देहजस्तद्वत् तमेव दहति ध्रुवम् ॥

9961@1   काष्ठानुषङ्गात् परिवर्धमाने  जाग्रत्प्रतापज्वलने त्वदीये ।
9961@2    श्रीकार्तवीर्यं प्रसभं पतन्ति  प्रत्यर्थिपृथ्वीपतयः पतङ्गाः ॥ ९९६१॥

9962@1   काष्ठेऽश्वकेशं संयम्य तत्र बद्ध्वा वराटिकाम् ।
9962@2    हस्तेन भ्राम्यमाणां च यो हन्ति स धनुर्धरः ॥ ९९६२॥

9963@1   का संबुद्धिः सुभट भवतो ब्रूहि पृच्छामि सम्यक्  प्रातः कीदृग्
भवति विपिनं सम्प्रबुद्धैर्विहंगैः ।
9963@2    लोकः कस्मिन् प्रथयति मुदं, का त्वदीया च जैत्री  प्रायो लोके स्थितमिह
सुखं जन्तुना कीदृशेन ॥ ९९६३॥

9964@1   का संसृतिः किमपचारनिबन्धनेयं  कीदृग्विधस्य तव किं
क्षतमेतयेति ।
9964@2    प्रश्ने तु नास्मि कुशलः प्रतिवक्तुमेव  खेदस्तु मे जननि कोऽप्ययमेवमास्ते
॥ ९९६४॥

9964A@1   कासश्वासज्वराजीर्णशोकतृष्णास्य पाकयुक् ।
9964A@2    न च कुर्याच्छिरोनेत्रहृत्कर्णामयवानपि ॥

9965@1   कासांचिद् धवलश्चिरं निवसतां वित्तेपरासां पुनर् नीलो वा कपिलोऽथवा
वरवृषो रक्तोऽथवा मेचकः ।
9965@2    ग्रामीणैरवधीरितोऽपि शिथिलस्कन्धोऽप्यनूर्ध्वश्रवाः  स्वान्ते मे
परतन्त्रतुन्दिलतनुर्जागर्त्ययं कर्बुरः ॥ ९९६५॥

9966@1   ॥। ॥। ॥। ॥। ॥। ॥। ॥

9966@2    कासां हि नापदां हेतुरतिलोभान्धबुद्धिता ॥ ९९६६॥

9967@1   कासारशोषिणि नवोदयमानमुग्ध-  सद्वर्तिकानिवहदाहिनि दारुणेऽपि ।
9967@2    मध्यन्दिनोष्णकिरणे प्रतिपन्नसख्य-  स्मेरं सुखं जयति
चित्रचरित्रमब्जम् ॥ ९९६७॥

9968@1   कासारे पद्मिनीऽयं मुकुलयुगमनत्यन्तरं यत्र हृद्यम्  यस्मिन्
सद्यःसमुद्यद्ग्रहपतिकरजव्यापृतिः श्लाघनीया ।
9968@2    तस्मादेतद् विशेषस्मृतिकलितमिह प्रेक्ष्य साक्षादुपेक्ष्यं  वर्यं
शौर्यंचनादौ न गमय समयं त्वं व्रजस्त्रीहितज्ञः ॥ ९९६८॥

9969@1   कासारेऽपि पयः पिबन्ति पथिका न क्वापि वारि त्वयि  क्षारत्वादुदधेः
समुद्र इति ते नामैतदेवोचितम् ।
9969@2    न त्वेतानि निरर्थकानि भवतो नामान्यनर्थान्तराण्यम्भोधिर्जलधिः
पयोनिधिरुदधिर्वारांनिधिर्वारिधिः ॥ ९९६९॥

9970@1   कासारे मदमत्तवारणगणैराकुम्भमग्नं पयः  पीतं
यत्प्रभवोरुवीचिवलनैर्व्याप्तं समस्तं जगत् ।
9970@2    तस्मिन्नेव रवेः प्रचण्डकिरणश्रेणीनिपीताम्भसि  प्राप्ताः पान्थनखंपचाः
प्रतिपदं मध्यस्थलीभूमयः ॥ ९९७०॥

9971@1   कासारेषु सरित्सु सिन्धुषु तथा नीचेषु नीरग्रहं  धिक् तत्रापि शिरोनतिः
किमपरं हेयं भवेन् मानिनाम् ।
9971@2    इत्यालोच्य विमुच्य चातकयुवा तेषु स्पृहामादराद्  उद्ग्रीवस्तव वारिवाह
कुरुते धाराधरालोकनम् ॥ ९९७१॥

9971A@1   कासार्यवर्य कलिताम्बुरुहावतंस  मुक्तासमानजलबिन्दुतरङ्गरङ्ग ।
9971A@2    किं भूषणं तव बकैर्बहुभिः कुरार्वैर् हंसैर्विना
कलरवैर्नरदेवपूज्यैः ॥

9972@1   कासि त्वं वद चौर्यकारिणि कुतः, कस्त्वं, पुरोयामिकः  किं ब्रूषे,
मुषितौ सुवर्णकलशौ भूपस्य, केन, त्वया ।
9972@2    कुत्र स्तः, प्रकटौ तवाञ्चलतटे, कुत्रेति, तप्तश्यताम्  इत्युक्ते
धृतवल्लवीकुचयुगस्त्वं पातु पीताम्बरः ॥ ९९७२॥

9973@1   कासी विवर्जयेच्चौर्यं निद्रालुश्चर्मंचौरिकाम् ।
9973@2    जिह्वालौल्यं च रोगाढ्यो जीवितुं योऽत्र वाञ्छति ॥ ९९७३॥

9974@1   कासे श्वासे तथा शोषे मन्दाग्नौ विषमज्वरे ।
9974@2    प्रमेहे मूत्रकृच्छ्रे च सेवयेन्मधुपिप्पलीम् ॥ ९९७४॥

9975@1   ˇʼका स्त्री न प्रणयिवशा  का विलसितयो मनोभवविहीनाः ।
9975@2    को धर्मो निरुपशमः  किं सौख्यं वल्लभेन रहितानाम् ॥ ९९७५॥

9976@1      कास्विद् अवगुण्ठनवती  नातिपरिस्फुटशरीरलावण्या ।
9976@2    मध्ये तपोधनानां  किसलयमिव पाण्डुपत्राणाम् ॥ ९९७६॥

9977@1   काहमस्मि गुहा वक्ति प्रश्नेऽमुष्मिन् किमुत्तरम् ।
9977@2    कथमुक्तं न जानासि कदर्थयसि यत् सखे ॥ ९९७७॥

9978@1   काहर्निशमनुचिन्त्या  सम्सारासारता न तु प्रमदा ।
9978@2    का प्रेयसी विधेया  करुणा दाक्षिण्यमथ मैत्री ॥ ९९७८॥

9979@1   का हि तुलामधिरोहति  भुजगलतायाः प्रतानिनीष्वन्या ।
9979@2    या खण्डितापि रदनैर् जनयति वदने विचक्षणां सुषमाम् ॥ ९९७९॥




Available from http://www.sub.uni-goettingen.de/ebene\_1/fIndolo/gretiltm
