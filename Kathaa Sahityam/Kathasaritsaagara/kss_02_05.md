## [कथासरित्सागरः 02 05](https://sa.wikisource.org/wiki/कथासरित्सागरः/लम्बकः_२/तरङ्गः_५)

### अथ वासवदत्ता सा शनैर्वत्सेश्वरं प्रति । गाढं बबन्ध सद्भावं पितृपक्षपराङ्मुखी ॥ १ (2-5-1)

_पदच्छेदः_ अथ वासवदत्ता सा शनैः वत्सेश्वरं प्रति । गाढं बबन्ध सद्भावं पितृपक्षपराङ्मुखी ॥ १ (2-5-1)

_अन्वय:_ अथ पितृपक्षपराङ्मुखी सा वासवदत्ता शनैः वत्सेश्वरं प्रति गाढं सद्भावं बबन्ध ॥ १ (2-5-1)

_EN_ Then Vasavadatta, who drifted from her father, gradually bound the king of Vatsa with the strong fetters of affection.

_HI_ तब वासवदत्ता ने पिता के पक्षपात् से रहित वत्सराज को अपने शनैः गाढ़ सद्भाव से बांध लिया । १ (2-5-1)

### ततो वत्सेशनिकटं पुनर्यौगन्धरायणः । विवेशादर्शनं कृत्वा सर्वानन्याञ्जनान्प्रति ॥ २ (2-5-2)

_पदच्छेदः_ ततः वत्सेशनिकटं पुनः यौगन्धरायणः । विवेश अदर्शनं कृत्वा सर्वान्  अन्यान् जनान् प्रति ॥ २ (2-5-2)

_अनवयः_ ततः यौगन्धरायणः सर्वान् अन्यान् जनान् अदर्शनं कृत्वा पुनः वत्सेशनिकटं प्रति विवेश ॥ २ (2-5-2)

_EN_ Then Yaugandharayana, having made all the other people invisible, he entered towards the king of Vatsa.

_HI_ तब यौगन्धरायण ने सब अन्य लोगों को अदर्शन करके वत्सराज के पास जाकर गया । २ (2-5-2)

### वसन्तकसमक्षं च विजने तं व्यजिज्ञपत् । राजन्बद्धो भवांश्चण्डमहासेनेन मायया ॥ ३ (2-5-3)

_पदच्छेदः_ वसन्तकसमक्षं च विजने तं व्यजिज्ञपत् । राजन् बद्धः भवान् चण्डमहासेनेन मायया ॥ ३ (2-5-3)

_अन्वयः_ वसन्तकसमक्षं विजने तं व्यजिज्ञपत् । राजन्!  भवान् चण्डमहासेनेन मायया बद्धः ॥ ३ (2-5-3)
 
_EN_ He saw him in the presence of Vasavadatta, and said: “King, you are bound by the magic of Chandamahāsena.”

_HI_ वह वत्सराज को वसन्तक के सामने देखकर बोला — राजन्! आप चण्डमहासेन की माया से बंधे हुए हैं । ३ (2-5-3)

### सुतां च दत्त्वा संमान्य त्वामयं मोक्तुमिच्छति । तदस्यैनां स्वयं हृत्वा गच्छामस्तनयां वयम् ॥ ४ (2-5-4)

_पदच्छेदः_ सुतां च दत्त्वा संमान्य त्वाम अयं मोक्तुम् इच्छति । तत अस्य एनं  स्वयं हृत्वा गच्छामः  तनयां वयम् ॥ ४ (2-5-4)

_अन्वयः_ सुतां च दत्त्वा संमान्य त्वाम् अयं  मोक्तुम् इच्छति । तद अस्य एनं तनयां स्वयं हृत्वा गच्छामः  वयम् ॥ ४ (2-5-4)

### एवं ह्यस्य प्रतीकारो दृप्तस्य विहितो भवेत् । अपौरुषकृतं लोके नैव स्याल्लाघवं च वः ॥ ५ (2-5-5)

_पदच्छेदः_ एवं हि अस्य प्रतीकारः दृप्तस्य विहितः भवेत् ।  अपौरुष लोके कृतं नैव स्यात् लाघवं च वः ॥ ५ (2-5-5)

_अन्वयः_ एवं हि अस्य दृप्तस्य प्रतीकारो  विहितो भवेत् । लोके अपौरुष नैव लाघवं कृतं स्यात् च वः ॥ ५ (2-5-5)

### अस्ति चैतेन दत्तास्यास्तनयायाः करेणुका । राज्ञा वासवदत्ताया नाम्ना भद्रवती नृप ॥ ६ (2-5-6)

_पदच्छेदः_ अस्ति च  एतेन दत्ता अस्याः तनयायाः करेणुका । राज्ञा वासवदत्ताया नाम्ना भद्रवती नृप ॥ ६ (2-5-6)

_अन्वयः_  नृप राज्ञा एतेन वासवदत्ताया अस्याः तनयायाः भद्रवती नाम्ना  करेणुका दत्ता अस्ति ।      ॥ ६ (2-5-6)


### सा चानुगन्तुं वेगेन शक्या नान्येन दन्तिना । मुक्त्वा नडागिरिं सोऽपि तां दृष्ट्वैव न युध्यते ॥ ७ (2-5-7)

_पदच्छेदः_ सा च अनुगन्तुं वेगेन शक्या न अन्येन दन्तिना । नडागिरिं मुक्त्वा सः अपि तां दृष्ट्वा एव न युध्यते ॥ ७ (2-5-7)

_अन्वयः_  अन्येन दन्तिना नडागिरिं मुक्त्वा वेगेन सा अनुगन्तुं न शक्या । सः अपि तां दृष्ट्वैव न युध्यते ॥ ७ (2-5-7)

### तस्याश्चाषाढको नाम हस्त्यारोहोऽत्र विद्यते । स च दत्त्वा धनं भूरि स्वीकृत्य स्थापितो मया ॥ ८ (2-5-8)

_पदच्छेदः_ तस्याः च अषाढकः नाम हस्ति अरोहः अत्र विद्यते । सः च धनं भूरि दत्त्वा स्वीकृत्य स्थापितः मया ॥ ८ (2-5-8)

_अन्वयः_ तस्याः (करेणुकायाः) च अषाढको नाम हस्त्यारोहोऽत्र विद्यते ।  मया सः च धनं भूरि दत्त्वा स्वीकृत्य स्थापितः  ॥ ८ (2-5-8)

### तदारुह्य करेणुं तां सह वासवदत्तया । सायुधेनापयातव्यं नक्तं गुप्तमितस्त्वया ॥ ९ (2-5-9)

_पदच्छेदः_ तद् आरुह्य करेणुं तां सह वासवदत्तया । सा अयुधेन अपयातव्यं नक्तं गुप्तम् इतः त्वया ॥ ९ (2-5-9)

_अन्वयः_ तद् आरुह्य करेणुं तां सह वासवदत्तया । सा अयुधेन त्वया नक्तं गुप्तम् इतः  अपयातव्यं ॥ ९ (2-5-9)

### इहत्यश्च महामात्रो द्विरदेङ्गितवित्तदा । मद्येन क्षीबता नेयो नैतच्चेतयते यथा ॥ १० (2-5-10)

_पदच्छेदः_ इहअत्यः च महामात्रः द्विरदः इङ्गितवित् तदा । मद्येन क्षीबता नेयः न एतत् चेतयते यथा ॥ १० (2-5-10)

_अन्वयः_ इहत्यश्च महामात्रो द्विरदेङ्गितवित् तदा । मद्येन क्षीबता नेयो न एतत् चेतयते यथा ॥ १० (2-5-10)

### पुलिन्दकस्य सख्युस्ते पार्श्वमग्रे च याम्यहम् । मार्गरक्षार्थमित्युक्त्वा ययौ यौगन्धरायणः ॥ ११ (2-5-11)

_पदच्छेदः_ पुलिन्दकस्य सख्युसः ते पार्श्वम् अग्रे च यामि अहम् । मार्गरक्षार्थम् इति उक्त्वा ययौ यौगन्धरायणः ॥ ११ (2-5-11)

_अन्वयः_ पुलिन्दकस्य सख्युः ते पार्श्वम् अग्रे च यामि अहम् । मार्गरक्षार्थम् इति उक्त्वा ययौ यौगन्धरायणः ॥ ११ (2-5-11)

### वत्सराजोऽपि तत्सर्वं कर्तव्यं हृदये व्यधात् । अथ वासवदत्ता सा तस्यान्तिकमुपाययौ ॥ १२ (2-5-12)

_पदच्छेदः_ वत्सराजोऽपि तत् सर्वं कर्तव्यं हृदये व्यधात् । अथ वासवदत्ता सा तस्य अन्तिकम् उपाययौ ॥ १२ (2-5-12)

_अन्वयः_ वत्सराजोऽपि तत् सर्वं कर्तव्यं हृदये व्यधात् । अथ वासवदत्ता सा तस्यान्तिकम् उपाययौ ॥ १२ (2-5-12)

### ततस्तास्ताः सविस्रम्भाः कथाः कुर्वंस्तया सह । यौगन्धरायणोक्तं च तस्यै राजा शशंस सः ॥ १३ (2-5-13)

_पदच्छेदः_ ततः तास्ताः सः विस्रम्भाः कथाः कुर्वं तया सह । यौगन्धरायण उक्तं च तस्यै राजा शशंस सः ॥ १३ (2-5-13)

_अन्वयः_ ततः तास्ताः सः विस्रम्भाः कथाः कुर्वंस् तया सह । यौगन्धरायण उक्तं च तस्यै राजा शशंस सः ॥ १३ (2-5-13)

### सा च तत्प्रतिपद्यैव निश्चित्य गमनं प्रति । आनाय्याषाढकं सज्जं हस्त्यारोहं चकार तम् ॥ १४ (2-5-14)

_पदच्छेदः_ सा च तत् प्रतिपद्य एव निश्चित्य गमनं प्रति । आनाय्य अषाढकं सज्जं हस्त्यारोहं चकार तम् ॥ १४ (2-5-14)

_अन्वयः_ सा च तत् प्रतिपद्यैव निश्चित्य गमनं प्रति । तम् अषाढकं आनाय्य    हस्त्यारोहं सज्जं चकार  ॥ १४ (2-5-14)

### देवपूजापदेशेन दत्त्वा मद्यं मदान्वितम् । सर्वाधोरणसंयुक्तं महामात्रं च साकरोत् ॥ १५ (2-5-15)

_पदच्छेदः_ देवपूजापदेशेन दत्त्वा मद्यं मदान्वितम् । सर्वाधोरणसंयुक्तं महामात्रं  च सा अकरोत्  ॥ १५ (2-5-15)

_अन्वयः_ सा देवपूजापदेशेन  सर्वाधोरणसंयुक्तं मद्यं दत्त्वा महामात्रं  मदान्वितम् च  अकरोत् ॥ १५ (2-5-15)

_EN_ She having given wine of deva puja mixed with ingredients , made the mahout drunk.

_HI_ उसने देवपूजा के नियम से बनाया हुआ मद्य देकर उस महामात्र को मदिरा से भरकर उसे नशे में डाल दिया । १५ (2-5-15)

### ततः प्रदोषे विलसन्मेघशब्दसमाकुले । आषाढकः करेणुं तां सज्जीकृत्यानिनाय सः ॥ १६ (2-5-16)

_पदच्छेदः_ ततः प्रदोषे विलसन् मेघशब्दसमाकुले । आषाढकः करेणुं तां सज्जीकृत्य अनिनाय सः ॥ १६ (2-5-16)

_अन्वयः_ ततः प्रदोषे  विलसन्मेघशब्दसमाकुले  सः आषाढकः तां करेणुं सज्जीकृत्य अनिनाय  ॥ १६ (2-5-16)

_EN_ Then in the evening in midst of playful roaring clouds, he āṣādaka brought the decorated elephant.

_HI_ तब सायंकाल मेघों के शब्द से भरे हुए वह आषाढक ने उस सज्जित हुए हाथी को ले आया । १६ (2-5-16)

### सज्ज्यमाना च सा शब्दं चकार करिणी किल । तं च हस्तिरुताभिज्ञो महामात्रोऽथ सोऽशृणोत् ॥ १७ (2-5-17)

_पदच्छेदः_ सज्ज्यमाना च सा शब्दं चकार करिणी किल । तं च हस्तिः रुत अभिज्ञः महामात्रः अथ सः अशृणोत् ॥ १७ (2-5-17)

_अन्वयः_  अथ सज्ज्यमाना करिणी सा शब्दं चकार किल । सः हस्तिरुताभिज्ञः महामात्रः तं अशृणोत् च ॥ १७ (2-5-17)

_EN_ Then she the decorated elephant made a sound and the mahout who knew elephant sounds heard that sound.

_HI_ तब वह सज्जित हुए हाथी ने शब्द किया । उस हाथी को जानने वाला महामात्र ने उस शब्द को सुना । १७ (2-5-17)

### त्रिषष्टियोजनान्यद्य यास्यामीत्याह हस्तिनी । इत्युवाच स चोद्दाममदविस्खलिताक्षरम् ॥ १८ (2-5-18)

_पदच्छेदः_ त्रिषष्टिः योजनानि अद्य यास्यामि इति आह हस्तिनी । इति उवाच सः च उद्दाम मदविस्खलित अक्षरम् ॥ १८ (2-5-18)

_अन्वयः_ अद्य त्रिषष्टियोजनानि यास्यामि इति आह हस्तिनी ।  इति सः च उद्दाम मदविस्खलिताक्षरम्  उवाच ॥ १८ (2-5-18)

_EN_ Today I will go sixty three yojanas said the elephant. He said so with letters made unsteady by wine.

_HI_ वह हाथी बोला — आज मैं त्रिषष्टियोजन जाऊंगा । वह मदिरा से भरे हुए अक्षरों को बोला । १८ (2-5-18)

### विचारार्हं पुनस्तस्य मत्तस्याभून्न मानसम् । तच्च हस्तिपकाः क्षीबास्तद्वाक्यं नैव शुश्रुवुः ॥ 
१९ (2-5-19)

_पदच्छेदः_ विचारार्हं पुनः तस्य मत्तस्य अभूत् न मानसम् । तत् च हस्तिपकाः क्षीबाः तत् वाक्यं नैव शुश्रुवुः ॥ १९ (2-5-19)

_अन्वयः_ पुनः तस्य मत्तस्य मानसम् विचारार्हं न अभूत् । तत् च हस्तिपकाः क्षीबाः तत् वाक्यं नैव शुश्रुवुः ॥ १९ (2-5-19)

_EN_ Again in his mind thoughts did not come. The mahouts were drunk and did not hear his words.

_HI_ फिर उस मदिरा से भरे हुए हाथी के मन में विचार नहीं आया । वह हाथी को जानने वाले महामात्र नशे में थे और उसके वचन नहीं सुने । १९ (2-5-19)

### ततश्च वत्सराजोऽत्र वीणामादाय तां निजाम् । यौगन्धरायणात्प्राप्तैर्योगैः स्रंसितबन्धनः ॥ २० (2-5-20)

_पदच्छेदः_ ततः च वत्सराजH अत्र वीणाम् आदाय तां निजाम् । यौगन्धरायणात् प्राप्तैः योगैः स्रंसित बन्धनः ॥ २० (2-5-20)

_अन्वयः_ ततः च यौगन्धरायणात् प्राप्तैः योगैः स्रंसितबन्धनः वत्सराजः अत्र  निजाम् तां वीणाम् आदाय   ॥ २० (2-5-20)

_EN_ Then the king of vatsa took his lute and came there with the yogis who had attained the highest state.



### उपनीतप्रहरणः स्वैरं वासवदत्तया । करेणुकायामारोहत्स तस्यां सवसन्तकः ॥ २१ (2-5-21)

_पदच्छेदः_ उपनीतप्रहरणः स्वैरं वासवदत्तया । करेणुकायाम् आरोहत् स तस्यां सवसन्तकः ॥ २१ (2-5-21)

_अन्वयः_ उपनीतप्रहरणः सः वासवदत्तया स्वैरं करेणुकायाम् आरोहत् । स तस्यां सवसन्तकः ॥ २१ (2-5-21)

### ततो वासवदत्तापि सह काञ्चनमालया । सख्या रहस्यधारिण्या तस्यामेवारुरोह सा ॥ २२ (2-5-22)

_पदच्छेदः_ ततः वासवदत्ता अपि सह काञ्चनमालया । सख्या रहस्यधारिण्या तस्याम् एव आरुरोह ॥ २२ (2-5-22)

_अन्वयः_ ततः सा वासवदत्ता अपि काञ्चनमालया सख्या रहस्यधारिण्या सह तस्याम् एव आरुरोह  ॥ २२ (2-5-22)

### अथोज्जयिन्या निरगात्स हस्तिपकपञ्चमः । वत्सेशो निशि मत्तेभभिन्नप्राकारवर्त्मना ॥ २३ (2-5-23)

_पदच्छेदः_ अथ उज्जयिन्या निरगात् सः हस्तिपकपञ्चमः । वत्सेशः निशि मत्तेभभिन्नप्राकारवर्त्मना ॥ २३ (2-5-23)

_अन्वयः_ अथ सः  वत्सेशः हस्तिपकपञ्चमः निशि उज्जयिन्या  निरगात् । मत्तेभभिन्नप्राकारवर्त्मना ॥ २३ (2-5-23)

### तत्स्थानरक्षिणौ वीरौ स्वैरं स हतवान्नृपः । वीरबाहुं तथा तालभटं राजसुतावुभौ ॥ २४ (2-5-24)

### ततः प्रतस्थे वेगेन स राजा दयितासखः । हृष्टः करेणुकारूढो दधत्याषाढकेऽङ्कुशम् ॥ २५ (2-5-25)

### उज्जयिन्यां च तौ दृष्ट्वा हतौ प्राकाररक्षिणौ । राज्ञे न्यवेदयन्रात्रौ क्षुभिताः पुररक्षिणः ॥ २६ (2-5-26)

### सोऽप्यन्विष्य क्रमाच्चण्डमहासेनः पलायितम् । हृतवासवदत्तं तं वत्सराजमबुध्यत ॥ २७ (2-5-27)

### तत्पुत्रः पालकाख्योऽथ जातकोलाहले पुरे । अन्वधावत्स वत्सेशमधिरुह्य नडागिरिम् ॥ २८ (2-5-28)

### वत्सेशोऽपि तमायान्तं पथि बाणैरयोधयत् । नडागिरिः करेणुं तां दृष्ट्वा न प्रजहार च ॥ २९ (2-5-29)

### ततः स पालको भ्रात्रा पश्चादेत्य न्यवर्त्यत । गोपालकेन वाक्यज्ञः पितृकार्यानुरोधिना ॥ ३० (2-5-30)

### वत्सराजोऽपि विस्रब्धं गन्तुं प्रववृते ततः । गच्छतश्चात्र शनकैः शर्वरी पर्यहीयत ॥ ३१ (2-5-31)

### ततो विन्ध्याटवीं प्राप्य मध्याह्ने तस्य भूपतेः । त्रिपष्टियोजनायाता तृषिताभूत्करेणुका ॥ ३२ (2-5-32)

### अवतीर्णे सभार्ये च राज्ञि तस्मिञ्जलानि सा । पीत्वा तद्दोषतः प्राप पञ्चतां हस्तिनी क्षणात् ॥ ३३ (2-5-33)

### विषण्णोऽथ स वत्सेशः सह वासवदत्तया । गगनादुद्गतामेतां शृणोति स्म सरस्वतीम् ॥ ३४ (2-5-34)

### अहं मायावती नाम राजन्विद्याधराङ्गना । इयन्तं कालमभवं शापदोषेण हस्तिनी ॥ ३५ (2-5-35)

### उपकारं च वत्सेश तवाद्य कृतवत्यहम् । करिष्यामि च भूयोऽपि त्वत्पुत्रस्य भविष्यतः ॥ ३६ (2-5-36)

### एषा वासवदत्ता च पत्नी ते नैव मानुषी । देवीयं कारणवशादवतीर्णा क्षिताविति ॥ ३७ (2-5-37)

### ततः स हृष्टो व्यसृजद्विन्ध्यसानुं वसन्तकम् । पुलिन्दकाय सुहृदे वक्तुं स्वागमनं नृपः ॥ ३८ (2-5-38)

### स्वयं च पादचारी सन्स शनैर्दयितान्वितः । तत्रैव गच्छन्नुत्थाय दस्युभिः पर्यवार्यत ॥ ३९ (2-5-39)

### धनुर्द्वितीयो दस्यूनां तेषां पञ्चोत्तरं शतम् । पुरो वासवदत्ताया वत्सराजः स चावधीत् ॥ ४० (2-5-40)

### तत्क्षणं सोऽस्य राज्ञोऽत्र मित्त्रं चागात्पुलिन्दकः । यौगन्धरायणसखो वसन्तकपुरःसरः ॥ ४१ (2-5-41)

### स तान्दस्यून्निवार्यान्यान्वत्सेशं प्रणिपत्य तम् । नयति स्म निजां पल्लीं भिल्लराजः सवल्लभम् ॥ ४२ (2-5-42)

### तत्र तां रात्रिमारण्यदर्भपाटितपादया । स वत्सेशो विशश्राम सह वासवदत्तया ॥ ४३ (2-5-43)

### प्रातः सेनापतिश्चास्य रुमण्वान्प्रापदन्तिकम् । यौगन्धरायणेन प्राग्दूत संप्रेष्य बोधितः ॥ ४४ (2-5-44)

### आगाच्च कटकं सर्वं तथा व्याप्तदिगन्तरम् । यथा विन्ध्याटवी प्राप सा संबाधरसज्ञताम् ॥ ४५ (2-5-45)

### प्रविश्य कटके तस्मिंस्तस्यामेवाटवीभुवि । तस्थावुज्जयिनीवार्ता ज्ञातुं वत्सेश्वरोऽथ सः ॥ ४६ (2-5-46)

_पदच्छेदः_ प्रविश्य कटके तस्मिंस्तस्याम् एव अटवीभुवि । तस्थौ उज्जयिनीवार्ता ज्ञातुं वत्सेश्वरः अथ सः ॥ ४६ (2-5-46)


### तत्रस्थं च तमभ्यागादुज्जयिन्या वणिक्तदा । यौगन्धरायणसुहृत्स चागत्याब्रवीदिदम् ॥ ४७ (2-5-47)

_पदच्छेदः_ तत्रस्थं च तम् अभ्यागात् उज्जयिन्या वणिक्तदा । यौगन्धरायणसुहृत् सः च आगत्य अब्रवीत् इदम् ॥ ४७ (2-5-47)

_अन्वयः_ तत्रस्थं च तम् अभ्यागात् उज्जयिन्याः वणिक् तदा । यौगन्धरायणसुहृत् सः च आगत्य  अब्रवीत् इदम् ॥ ४७ (2-5-47)

### देव चण्डमहासेनः प्रीतो जामातरि त्वयि । प्रेषितश्च प्रतीहारस्तेनेह भवदन्तिकम् ॥ ४८ (2-5-48)

_पदच्छेदः_ देव चण्डमहासेनः प्रीतः जामातरि त्वयि । प्रेषितः च प्रतीहारस् तेन इह भवदन्तिकम् ॥ ४८ (2-5-48)

_अन्वयः_ देव! चण्डमहासेनः त्वयि जामातरि  प्रीतः ।प्रेषितः च प्रतीहारः तेन इह भवदन्तिकम् ॥ ४८ (2-5-48)

### स चागच्छन्स्थितः पश्चादहमग्रत एव तु । प्रच्छन्नः सत्वरं देवं विज्ञापयितुमागतः ॥ ४९ (2-5-49)

_पदच्छेदः_ सः च आगच्छन् स्थितः पश्चात् अहम् अग्रतः एव तु । प्रच्छन्नः सत्वरं देवं विज्ञापयितुम् आगतः ॥ ४९ (2-5-49)

_अन्वयः_ सः च आगच्छन् स्थितः पश्चात् अहम् अग्रतः एव तु । प्रच्छन्नः सत्वरं देवं विज्ञापयितुम् आगतः ॥ ४९ (2-5-49)

### एतच्छ्रुत्वा स वत्सेशो जहर्ष च शशंस च । सर्वं वासवदत्तायाः सापि हर्षमगात्परम् ॥ ५० (2-5-50)

_पदच्छेदः_ एतत् श्रुत्वा सः वत्सेशः जहर्ष च शशंस च । सर्वं वासवदत्तायाः सा अपि हर्षम् अगात् परम् ॥ ५० (2-5-50)

_अन्वयः_ एतत् श्रुत्वा सः वत्सेशः जहर्ष च शशंस च । सर्वं वासवदत्तायाः सा अपि परम् हर्षम् अगात्  ॥ ५० (2-5-50)

### कृतबन्धुपरित्यागा विवाहविधिसत्वरा । अथ वासवदत्ता सा सलज्जा चोत्सुका तथा ॥ ५१ (2-5-51)

_पदच्छेदः_ कृतबन्धुपरित्यागा विवाहविधिसत्वरा । अथ वासवदत्ता सा सलज्जा च उत्सुका तथा ॥ ५१ (2-5-51)

_अन्वयः_ अथ कृतबन्धुपरित्यागा वासवदत्ता विवाहविधिसत्वरा सा सलज्जा च उत्सुका तथा ॥ ५१ (2-5-51)

### ततः स्वात्मविनोदाय निकटस्थं वसन्तकम् । सा जगाद कथा काचित्त्वया मे वर्ण्यतामिति ॥ ५२ (2-5-52)

_पदच्छेदः_ ततः स्वात्मविनोदाय निकटस्थं वसन्तकम् । सा जगाद कथा काचित् त्वया मे वर्ण्यताम् इति ॥ ५२ (2-5-52)

_अन्वयः_ ततः सा स्वात्मविनोदाय निकटस्थं वसन्तकम् जगाद कथां काचित् त्वया मे वर्ण्यताम् इति ॥ ५२ (2-5-52)

_EN_ Then for her own amusement she asked the vasantaka to tell her a story.

_HI_ तब उसने अपने मनोरंजनके हेतु समीपसदथित वसंतकको कहा कि तुम मुझे कोई कथा सुनाओ।

### स च मुग्धदृशस्तस्या भर्तृभक्तिविवर्धिनीम् । वसन्तकस्तदा धीमानिमामकथयत्कथाम् ॥ ५३ (2-5-53)

_पदच्छेदः_ सः च मुग्धदृशः तस्याः भर्तृभक्तिविवर्धिनीम् । वसन्तकः तदा धीमान् इमाम् अकथयत् कथाम् ॥ ५३ (2-5-53)

_अन्वयः_ सः धीमान् वसन्तकः च मुग्धदृश तस्या  तदा भर्तृभक्तिविवर्धिनीम् इमां कथाम्अकथयत्  ॥ ५३ (2-5-53)

### अस्तीह नगरी लोके ताम्रलिप्तीति विश्रुता । तस्यां च धनदत्ताख्यो वणिगासीन्महाधनः ॥ ५४ (2-5-54)

_पदच्छेदः_ अस्ति इह नगरी लोके ताम्रलिप्तीति विश्रुता । तस्यां च धनदत्ताख्यो वणिक् आसीत्  महाधनः ॥ ५४ (2-5-54)

_अन्वयः_ अस्ति इह नगरी लोके ताम्रलिप्तीति विश्रुता । तस्यां च धनदत्ताख्यो वणिगासीन् महाधनः ॥ ५४ (2-5-54)



### स चापुत्रो बहून्विप्रान्संघट्य प्रणतोऽब्रवीत् । तथा कुरुत पुत्रो मे यथा स्यादचिरादिति ॥ ५५ (2-5-55)

_पदच्छेदः_ सः च अपुत्रः बहून् विप्रान् संघट्य प्रणतः अब्रवीत् । तथा कुरुत पुत्रो मे यथा स्यात् अचिराद् इति ॥ ५५ (2-5-55)

_अन्वयः_ सः च अपुत्रो बहून् विप्रान् संघट्य प्रणतः अब्रवीत् । तथा कुरुत मे पुत्रो  यथा स्यात् अचिराद् इति ॥ ५५ (2-5-55)

### ततस्तमूचुर्विप्रास्ते नैतत्किंचन दुष्करम् । सर्वं हि साधयन्तीह द्विजाः श्रौतेन कर्मणा ॥ ५६ (2-5-56)

_पदच्छेदः_ ततः तम् उचुः विप्राः ते न एतत् किंचन दुष्करम् । सर्वं हि साधयन्तीह द्विजाः श्रौतेन कर्मणा ॥ ५६ (2-5-56)

_अन्वयः_ ततः ते विप्राः तम् उचुः नैतत् किंचन दुष्करम् । सर्वं हि द्विजाः श्रौतेन कर्मणा साधयन्ति इह ॥ ५६ (2-5-56)

### तथा च पूर्वमभवद्राजा कश्चिदपुत्रकः । पञ्चोत्तरं शतं चाभूत्तस्यान्तःपुरयोषिताम् ॥ ५७ (2-5-57)

_पदच्छेदः_ तथा च पूर्वम् अभवत् राजा कश्चित् अपुत्रकः । पञ्चोत्तरं शतं च अभूत् तस्य अन्तःपुरयोषिताम् ॥ ५७ (2-5-57)

_अन्वयः_ तथा च पूर्वम् अभवत् राजा कश्चित् अपुत्रकः । पञ्चोत्तरं शतं च अभूत् तस्य अन्तःपुरयोषिताम् ॥ ५७ (2-5-57)

### पुत्रीयेष्ट्या च तस्यैको जन्तुर्नाम सुतोऽजनि । तत्पत्नीनामशेषाणां नूतनेन्दूदयो दृशि ॥ ५८ (2-5-58)

_पदच्छेदः_ पुत्रीया इष्ट्या च तस्य एकः जन्तुः नाम सुतः अजनि । तत् पत्नीनाम् अशेषाणां नूतनेन्दूदयः दृशि ॥ ५८ (2-5-58)

_अन्वयः_ पुत्रीयेष्ट्या च तस्य एको जन्तुः नाम सुतोऽजनि । तत् पत्नीनाम् अशेषाणां नूतनेन्दूदयो दृशि ॥ ५८ (2-5-58)

### जानुभ्यां पर्यटन्तं च बालं जातु पिपीलिका । ऊरुदेशे ददंशैनं भुक्तचूत्कारकातरम् ॥ ५९ (2-5-59)

_पदच्छेदः_ जानुभ्यां पर्यटन्तं च बालं जातु पिपीलिका । ऊरुदेशे ददंशे एनं भुक्तचूत्कारकातरम् ॥ ५९ (2-5-59)

_अन्वयः_ जानुभ्यां पर्यटन्तं च बालं जातु पिपीलिका ऊरुदेशे ददंशैनं भुक्तचूत्कारकातरम् ॥ ५९ (2-5-59)

### तावता तुमुलाक्रन्दमन्तःपुरमजायत । राजापि पुत्र पुत्रेति चक्रन्द प्राकृतो यथा ॥ ६० (2-5-60)

_पदच्छेदः_ तावता तुमुलाक्रन्दम्  अन्तःपुरम् अजायत । राजापि पुत्र पुत्र इति चक्रन्द प्राकृतः यथा ॥ ६० (2-5-60)

_अन्वयः_ तावता तुमुलाक्रन्दम अन्तःपुरम् अजायत । राजापि पुत्र पुत्रेति चक्रन्द प्राकृतो यथा ॥ ६० (2-5-60)

### क्षणात्तस्मिन्समाश्वस्ते बालेऽपास्तपिपीलिके । दुःखैककारणं राजा स निनिन्दैकपुत्रताम् ॥ ६१ (2-5-61)

_पदच्छेदः_ क्षणात् तस्मिन् समाश्वस्ते बाले अपास्तः पिपीलिके । दुःखः एक कारणं राजा सः निनिन्द एकपुत्रताम् ॥ ६१ (2-5-61)

_अन्वयः_ क्षणात् तस्मिन् समाश्वस्ते  अपास्तपिपीलिके बाले राजा सः एकपुत्रतां  दुःखैककारणं निनिन्द॥ ६१ (2-5-61)

### अस्ति कश्चिदुपायो मे येन स्युर्बहवः सुताः । इति तत्परितापेन पप्रच्छ ब्राह्मणांश्च सः ॥ ६२ (2-5-62)

_पदच्छेदः_ अस्ति कश्चित् उपायः मे येन स्युः बहवः सुताः । इति तत् परितापेन पप्रच्छ ब्राह्मणां च सः ॥ ६२ (2-5-62)

_अन्वयः_ अस्ति कश्चित् उपायो मे?  येन  बहवः सुताः  स्युः। इति सः तत् परितापेन  ब्राह्मणां पप्रच्छ च  ॥ ६२ (2-5-62)

### ते तं प्रत्यब्रुवन्राजन्नुपायोऽत्र तवास्त्ययम् । हत्वैतं त्वत्सुतं वह्नौ तन्मांसं हूयतेऽखिलम् ॥ ६३ (2-5-63)

_पदच्छेदः_ ते तं प्रत्यब्रुवन् राजन् उपायोऽत्र तव अस्ति अयम् । हत्वा एतं त्वत् सुतं वह्नौ तन मांसं हूयते अखिलम् ॥ ६३ (2-5-63)

_अन्वयः_ ते तं प्रत्यब्रुवन् राजन् उपायोऽत्र तव अस्ति अयम् । हत्वा एतं त्वत् सुतं वह्नौ तत् मांसं हूयते अखिलम् ॥ ६३ (2-5-63)

### तद्गन्धाघ्राणतो राज्ञ्यः सर्वाः प्राप्स्यन्ति ते सुतान् । एतच्छ्रुत्वा स राजा तत्तथा सर्वमकारयत् ॥ ६४ (2-5-64)

_पदच्छेदः_ तत् गन्धाघ्राणतः राज्ञ्यः सर्वाः प्राप्स्यन्ति ते सुतान् । एतत् श्रुत्वा सः राजा तत् तथा सर्वम् अकारयत् ॥ ६४ (2-5-64)

_अन्वयः_ तत् गन्धाघ्राणतः राज्ञ्यः सर्वाः प्राप्स्यन्ति ते सुतान् । एतत् श्रुत्वा सः राजा तत् तथा सर्वम् अकारयत् ॥ ६४ (2-5-64)

### स्वपत्नीसमसंख्यांश्च स पुत्रान्प्राप्तवान्नृपः । अतस्तवापि होमेन साधयामो वयं सुतम् ॥ ६५ (2-5-65)

_पदच्छेदः_ स्वपत्नीसमसंख्यांश् च सः पुत्रान् प्राप्तवान् नृपः । अतः तवापि होमेन साधयामः वयं सुतम् ॥ ६५ (2-5-65)

_अन्वयः_ सः नृपः स्वपत्नीसमसंख्यांश् च पुत्रान् प्राप्तवान् । अतः तवापि होमेन साधयामः वयं सुतम् ॥ ६५ (2-5-65)

### इत्युक्त्वा धनदत्तं ते ब्राह्मणाः क्लृप्तदक्षिणम् । होमं चक्रुस्ततस्तस्य वणिजो जातवान्सुतः ॥ ६६ (2-5-66)

_पदच्छेदः_ इति उक्त्वा धनदत्तम् ते ब्राह्मणाः क्लृप्तदक्षिणम् । होमं चक्रुः ततः तस्य वणिजः जातवान् सुतः ॥ ६६ (2-5-66)

_अन्वयः_ इति उक्त्वा ते ब्राह्मणाः धनदत्तम् क्लृप्तदक्षिणम् चक्रुः । ततः तस्य होमं वणिजो सुतः जातवान्  ॥ ६६ (2-5-66)

### गुहसेनाभिधानश्च स बालो ववृधे क्रमात् । पिताथ धनदत्तोऽस्य भार्यामन्विष्यति स्म सः ॥ ६७ (2-5-67)

_पदच्छेदः_ गुहसेनः अभिधानः च सः बालः ववृधे क्रमात् । पिता अथ धनदत्तः अस्य भार्याम् अन्विष्यति स्म सः ॥ ६७ (2-5-67)



### ततः स तत्पिता तेन तनयेन समं ययौ । द्वीपान्तरं स्नुषाहेतोर्वणिज्याव्यपदेशतः ॥ ६८ (2-5-68)

_पदच्छेदः_ ततः सः तत् पिता तेन तनयेन समं ययौ । द्वीपान्तरं स्नुषाहेतोः वणिज्याव्यपदेशतः ॥ ६८ (2-5-68)

_अन्वयः_ ततः सः तत् पिता तेन तनयेन समं द्वीपान्तरं ययौ स्नुषाहेतोः वणिज्याव्यपदेशतः ॥ ६८ (2-5-68)

### तत्र देवस्मितां नाम धर्मगुप्ताद्वणिग्वरात् । स्वपुत्रगुहसेनस्य कृते कन्यामयाचत ॥ ६९ (2-5-69)

_पदच्छेदः_ तत्र देवस्मितां नाम धर्मगुप्तात् वणिग्वरात् । स्वपुत्रगुहसेनस्य कृते कन्याम् अयाचत् ॥ ६९ (2-5-69)

_अन्वयः_ तत्र देवस्मितां नाम धर्मगुप्तात् वणिग्वरात् स्वपुत्रगुहसेनस्य कृते कन्याम् अयाचत् ॥ ६९ (2-5-69)

### धर्मगुप्तस्तु संबन्धं न तमङ्गीचकार सः । आलोच्य ताम्रलिप्तीं तां दूरां दुहितृवत्सलः ॥ ७० (2-5-70)

_पदच्छेदः_  धर्मगुप्तः तु संबन्धं न तम् अङ्गीचकार सः । आलोच्य ताम्रलिप्तीं तां दूराम् दुहितृ वत्सलः  ॥ ७० (2-5-70)

_अन्वयः_ सः धर्मगुप्तः तु संबन्धं न तम् अङ्गीचकार  । तां दुहितृवत्सलः ताम्रलिप्तीं  दूराम् आलोच्य  ॥ ७० (2-5-70)

### सा तु देवस्मिता दृष्ट्वा गुहसेनं तदैव तम् । तद्गुणाकृष्टचित्तत्वाद्बन्धुत्यागैकनिश्चया ॥ ७१ (2-5-71)

_पदच्छेदः_ सा तु देवस्मिता दृष्ट्वा तदैव तम् गुहसेनं । तद् गुणाकृष्टचित्तत्वात् बन्धुत्यागैकनिश्चया ॥ ७१ (2-5-71)

_अन्वयः_ सा तु देवस्मिता तं गुहसेनं दृष्ट्वा तदैव तद् गुणाकृष्टचित्तत्वात् बन्धुत्यागैकनिश्चया ॥ ७१ (2-5-71)

### सखीमुखेन कृत्वा च संकेतं सह तेन सा । प्रियेण पितृयुक्तेन रात्रौ द्वीपात्ततो ययौ ॥ ७२ (2-5-72)

_पदच्छेदः_ सखीमुखेन कृत्वा च संकेतं सह तेन सा । प्रियेण पितृयुक्तेन रात्रौ  द्वीपात् ततः ययौ ॥ ७२ (2-5-72)

_अन्वयः_ तेन प्रियेण सखीमुखेन सह कृत्वा च संकेतं सा   पितृयुक्तेन रात्रौ  द्वीपात् ततः ययौ ॥ ७२ (2-5-72)


### ताम्रलिप्तीमथ प्राप्य तयोः कृतविवाहयोः । जायापत्योर्मिथः प्रेमपाशबद्धमभून्मनः ॥ ७३ (2-5-73)

_पदच्छेदः_ ताम्रलिप्तीम् अथ प्राप्य तयोः कृतविवाहयोः । जायापत्योः मिथः प्रेमपाशबद्धम् अभूत्  मनः ॥ ७३ (2-5-73)

_अन्वयः_ ताम्रलिप्तीम् अथ प्राप्य तयोः कृतविवाहयोः जायापत्योः मिथः प्रेमपाशबद्धम् अभूत् मनः ॥ ७३ (2-5-73)

### अथास्तं पितरि प्राप्ते प्रेरितोऽभूत्स बन्धुभिः । कटाहद्वीपगमने गुहसेनो यदृच्छया ॥ ७४ (2-5-74)

_पदच्छेदः_ अथ अस्तं पितरि प्राप्ते प्रेरितः अभूत् सः बन्धुभिः । कटाहद्वीपगमने गुहसेनः यदृच्छया ॥ ७४ (2-5-74)

_अन्वयः_ अथ पितरि अस्तं प्राप्ते । सः गुहसेनः बन्धुभिः प्रेरितः अभूत् कटाहद्वीपगमने   यदृच्छया ॥ ७४ (2-5-74)

### तच्चास्य गमनं भार्या तदा नाङ्गीचकार सा । सेर्ष्या देवस्मिता काममन्यस्त्रीसङ्गशङ्किनी ॥ ७५ (2-5-75)

_पदच्छेदः_ तत् च अस्य गमनं भार्या तदा न अङ्गीचकार सा । सेर्ष्या देवस्मिता काममन्यस्त्रीसङ्गशङ्किनी ॥ ७५ (2-5-75)

_अन्वयः_ तत् च भार्या सा  देवस्मिता काममन्यस्त्रीसङ्गशङ्किनी अस्य गमनं  तदा सेर्ष्या न अङ्गीचकार   ॥ ७५ (2-5-75)

### ततः पत्न्यामनिच्छन्त्यां प्रेरयत्सु च बन्धुषु । कर्तव्यनिश्चलो मूढो गुहसेनो बभूव सः ॥ ७६ (2-5-76)

_पदच्छेदः_ ततः पत्न्याम् अनिच्छन्त्यां प्रेरयत्सु च बन्धुषु । कर्तव्यनिश्चलः मूढः गुहसेनः बभूव सः ॥ ७६ (2-5-76)

_अन्वयः_ ततः पत्न्याम् अनिच्छन्त्यां प्रेरयत्सु बन्धुषु च गुहसेनो स कर्तव्यनिश्चलो मूढो बभूव ॥ ७६ (2-5-76)

### अथ गत्वा निराहारश्चक्रे देवकुले व्रतम् । उपायमिह देवो मे निर्दिशत्विति चिन्तयन् ॥ ७७ (2-5-77)

_पदच्छेदः_ अथ गत्वा निराहारः चक्रे देवकुले व्रतम् । उपायम् इह देवः मे निर्दिशतु इति चिन्तयन् ॥ ७७ (2-5-77)

_अन्वयः_ अथ गत्वा निराहारः  देवकुले व्रतम्  चक्रे । उपायम् इह देवो मे निर्दिशत्विति चिन्तयन् ॥ ७७ (2-5-77)

### सापि देवस्मिता तद्वत्तेन सार्धं व्यधाद्व्रतम् । ततोऽनयोः शिवः स्वप्ने दंपत्योर्दर्शनं ददौ ॥ ७८ (2-5-78)

_पदच्छेदः_ सा अपि देवस्मिता तद्वत् तेन सार्धं व्यधात् व्रतम् । ततः अनयोः शिवः स्वप्ने दंपत्योः दर्शनं ददौ ॥ ७८ (2-5-78)

_अन्वयः_ सा अपि देवस्मिता तद्वत् तेन सार्धं व्रतम् व्यधात् । ततः अनयोः दंपत्योः शिवः स्वप्ने दर्शनं ददौ ॥ ७८ (2-5-78)

### द्वे च रक्ताम्बुजे दत्त्वा स देवस्तावभाषत । हस्ते गृहीतमेकैकं पद्ममेतदुभावपि ॥ ७९ (2-5-79)

_पदच्छेदः_ द्वे च रक्ताम्बुजे दत्त्वा सः देवः तौ अभाषत् । हस्ते एकैकं पद्मम् गृहीतम् एतत् उभौ अपि  ॥ ७९ (2-5-79)

_अन्वयः_ द्वे च रक्ताम्बुजे दत्त्वा सः देवः ताौ अभाषत् । हस्ते एकैकं पद्मम् गृहीतम् एतत् उभौ अपि  ॥ ७९ (2-5-79)

### दूरस्थत्वे च यद्येकः शीलत्यागं करिष्यति । तदन्यस्य करे पद्मं म्लानिमेष्यति नान्यथा ॥ ८० (2-5-80)

_पदच्छेदः_ दूरस्थत्वे च यद्य् एकः शीलत्यागं करिष्यति । तत् अन्यस्य करे पद्मं म्लानिम् इष्यति नान्यथा ॥ ८० (2-5-80)

_अन्वयः_ दूरस्थत्वे च यद् एकः शीलत्यागं करिष्यति  तत् अन्यस्य करे पद्मं म्लानिम् इष्यति नान्यथा ॥ ८० (2-5-80)

### एतच्छ्रुत्वा प्रबुध्यैव दंपती तावपश्यताम् । अन्योन्यस्येव हृदयं हस्तस्थं रक्तमम्बुजम् ॥ ८१ (2-5-81)

_पदच्छेदः_ एतत् श्रुत्वा प्रबुध्य एव दंपती ताव् अपश्यताम् । अन्योन्यस्य एव हृदयं हस्तस्थं रक्तम् अम्बुजम् ॥ ८१ (2-5-81)

_अन्वयः_ एतत् श्रुत्वा दंपती तौ  अन्योन्यस्य हृदयं इव हस्तस्थं रक्तम् अम्बुजम् अपश्यताम्॥ ८१ (2-5-81)

### ततः स चक्रे प्रस्थानं गुहसेनो धृताम्बुजः । सा तु देवस्मिता तत्र तस्थौ पद्मार्पितेक्षणा ॥ ८२ (2-5-82)

_पदच्छेदः_ ततः सः चक्रे प्रस्थानं गुहसेनः धृताम्बुजः । सा तु देवस्मिता तत्र तस्थौ पद्मार्पितेक्षणा ॥ ८२ (2-5-82)

_अन्वयः_ ततः सः धृताम्बुजः गुहसेनः प्रस्थानं चक्रे । पद्मार्पितेक्षणा सा देवस्मिता तु तत्र तस्थौ  ॥ ८२ (2-5-82)

### गुहसेनोऽपि तं प्राप कटाहद्वीपमाशु सः । कर्तुं प्रववृते चात्र रत्नानां क्रयविक्रयौ ॥ ८३ (2-5-83)

_पदच्छेदः_ गुहसेनः अपि तं प्राप कटाहद्वीपम् आशु सः । रत्नानां क्रयविक्रयौ कर्तुं प्रववृते च अत्र ॥ ८३ (2-5-83)

_अन्वयः_ अत्र सः गुहसेनः अपि तं कटाहद्वीपम् आशु प्राप रत्नानां क्रयविक्रयौ कर्तुं च प्रववृते   ॥ ८३ (2-5-83)

_

### हस्ते च तस्य तद्दृष्ट्वा सदैवाम्लानमम्बुजम् । तत्र केचिद्वणिक्पुत्राश्चत्वारो विस्मयं ययुः ॥ ८४ (2-5-84)

_पदच्छेदः_ हस्ते च तस्य तत् दृष्ट्वा सदा एव अम्लानम् अम्बुजम् । तत्र केचित् वणिक्पुत्राः चत्वारH विस्मयं ययुः ॥ ८४ (2-5-84)

_अन्वयः_ तस्य हस्ते च तत् दृष्ट्वा सदैव अम्लानम् अम्बुजम् । तत्र चत्वारो वणिक्पुत्राः केचित् विस्मयं ययुः ॥ ८४ (2-5-84)

### ते युक्त्या तं गृहं नीत्वा पाययित्वा भृशं मधु । पप्रच्छुः पद्मवृत्तान्तं सोऽपि क्षीबः शशंस तम् ॥ ८५ (2-5-85)

_पदच्छेदः_ ते युक्त्या तं गृहं नीत्वा पाययित्वा भृशं मधु । पप्रच्छुः पद्मवृत्तान्तं सः अपि क्षीबः शशंस तम् ॥ ८५ (2-5-85)

_अन्वयः_ ते युक्त्या तं गृहं नीत्वा पाययित्वा भृशं मधु । पद्मवृत्तान्तं पप्रच्छुः सोपि क्षीबः तम्  शशंस ॥ ८५ (2-5-85)

### ततस्तं चिरनिर्वाह्यरत्नादिक्रयविक्रयम् । विचिन्त्य गुहसेनं ते चत्वारोऽपि वणिक्सुताः ॥ ८६ (2-5-86)

_पदच्छेदः_ ततः तं चिरनिर्वाह्यरत्नादिक्रयविक्रयम् । विचिन्त्य गुहसेनं ते चत्वारोऽपि वणिक्सुताः ॥ ८६ (2-5-86)

_अन्वयः_ ततः तं चिरनिर्वाह्यरत्नादिक्रयविक्रयम् विचिन्त्य ते चत्वारो वणिक्सुताः गुहसेनं  ॥ ८६ (2-5-86)


### संमन्त्र्य कौतुकात्पापास्तद्भार्याशीलविप्लवम् । चिकीर्षवो ययुः शीघ्रं ताम्रलिप्तीमलक्षिताः ॥ ८७ (2-5-87)

_पदच्छेदः_ संमन्त्र्य कौतुकात् पापाः तत् भार्याशीलविप्लवम् । ताम्रलिप्तीम् अलक्षिताः चिकीर्षवः ययुः शीघ्रं ॥ ८७ (2-5-87)

_अन्वयः_ संमन्त्र्य कौतुकात् पापाः तत् भार्याशीलविप्लवम् चिकीर्षवः । अलक्षिताः ताम्रलिप्तीम् शीघ्रं ययुः  ॥ ८७ (2-5-87)

### तत्रोपायं विचिन्वन्तः सुगतायतनस्थिताम् । प्रव्राजिकामुपाजग्मुर्नाम्ना योगकरण्डिकाम् ॥ ८८ (2-5-88)

_पदच्छेदः_ तत्र उपायं विचिन्वन्तः सुगतायतनस्थिताम् । नाम्ना योगकरण्डिकाम् प्रव्राजिकाम् उपाजग्मुः ॥ ८८ (2-5-88)

_अन्वयः_ तत्र सुगतायतनस्थिताम् प्रव्राजिकाम् उपायं विचिन्वन्तः योगकरण्डिकाम् नाम्ना उपाजग्मुः ॥ ८८ (2-5-88)

### प्रीतिपूर्वं च तामूचुर्भगवत्यस्मदीप्सितम् । साध्यते चेत्त्वया तत्ते दास्यामोऽर्थान्बहूनिति ॥ ८९ (2-5-89)

_पदच्छेदः_ प्रीतिपूर्वं च ताम् उचुः भगवतीम् अस्मदीप्सितम् । तत् ते अर्थान् बहून् दास्यामः इति चेत् त्वया साध्यते ॥ ८९ (2-5-89)

_अन्वयः_ ताम् उचुः भगवतीम् अस्मदीप्सितम् प्रीतिपूर्वं च । तत् ते अर्थान् बहून् दास्यामः इति चेत् त्वया साध्यते ॥ ८९ (2-5-89)

### साप्युवाच ध्रुवं यूनां कापि स्त्री वाञ्छितेह वः । तद्ब्रूत साधयाम्येव धनलिप्सा च नास्ति मे ॥ ९० (2-5-90)

_पदच्छेदः_ सा अपि उवाच ध्रुवं यूनां कापि स्त्री वाञ्छितेह वः । तत् ब्रूत साधयामि एव धनलिप्सा च नास्ति मे ॥ ९० (2-5-90)

_अन्वयः_ सा अपि उवाच ध्रुवं यूनां कापि स्त्री वाञ्छितेह वः । तत् ब्रूत साधयामि एव धनलिप्सा च नास्ति मे ॥ ९० (2-5-90)

### अस्ति सिद्धिकरी नाम शिष्या मे बुद्धिशालिनी । तत्प्रसादेन संप्राप्तमसंख्यं हि धनं मया ॥ ९१ (2-5-91)

_पदच्छेदः_ अस्ति सिद्धिकरी नाम शिष्या मे बुद्धिशालिनी । तत् प्रसादेन संप्राप्तम् असंख्यं हि धनं मया ॥ ९१ (2-5-91)

_अन्वयः_ मे सिद्धिकरी  नाम  बुद्धिशालिनी शिष्या अस्ति  । मया तत् प्रसादेन असंख्यं हि धनं संप्राप्तम् ॥ ९१ (2-5-91)

### कथं शिष्याप्रसादेन भूरि प्राप्तं धनं त्वया । इति तैः सा वणिक्पुत्रैः पृष्टा प्रव्राजिकाब्रवीत् ॥ ९२ (2-5-92)

_पदच्छेदः_ कथं शिष्याप्रसादेन भूरि प्राप्तं धनं त्वया । इति तैः सा वणिक्पुत्रैः पृष्टा प्रव्राजिका अब्रवीत् ॥ ९२ (2-5-92)

_अन्वयः_ त्वया भूरि धनं  शिष्याप्रसादेन कथं प्राप्तं इति तैः वणिक्पुत्रैः पृष्टाः ।  सा प्रव्राजिका  अब्रवीत् ॥ ९२ (2-5-92)

### कौतुकं यदि तत्पुत्राः श्रूयतां वर्णयामि वः । इह कोऽपि वणिक्पूर्वमाययावुत्तरापथात् ॥ ९३ (2-5-93)

_पदच्छेदः_ कौतुकं यदि तत् पुत्राः वः श्रूयतां वर्णयामि । पूर्वम् इह कोऽपि वणिक् आययौ उत्तरापथात्  ॥ ९३ (2-5-93)

_अन्वयः_ पुत्राः! यदि तत् कौतुकं वः वर्णयामि । श्रूयतां  । पूर्वम् इह कोऽपि वणिक् उत्तरापथात् आययौ ॥ ९३ (2-5-93)

### तस्येहस्थस्य मच्छिष्या सा गत्वा शिश्रिये गृहे । युक्त्या कर्मकरीभावं कृतरूपविवर्तना ॥ ९४ (2-5-94)

_पदच्छेदः_ तस्य इहस्थस्य मत् शिष्या सा गत्वा शिश्रिये गृहे । कृतरूपविवर्तना युक्त्या कर्मकरीभावं ॥ ९४ (2-5-94)

_अन्वयः_ मत् शिष्या सा शिश्रिये गृहे गत्वा तस्य इहस्थस्य युक्त्या  कर्मकरीभावं  कृतरूपविवर्तना ॥ ९४ (2-5-94)

### विश्वास्य वणिजं तं च तद्गृहात्स्वर्णसंचयम् । सर्वं मुषित्वा प्रच्छन्नं प्रत्यूषे साथ निर्ययौ ॥ ९५ (2-5-95)

_पदच्छेदः_ विश्वास्य तं वणिजं च तत् स्वर्णसंचयम् गृहात् । सर्वं मुषित्वा प्रच्छन्नं प्रत्यूषे सा आथ निर्ययौ ॥ ९५ (2-5-95)

_अन्वयः_  तं वणिजं विश्वास्य तत् गृहात् सर्वं स्वर्णसंचयं मुषित्वा प्रच्छन्नं प्रत्यूषे सा आथ निर्ययौ  च ॥ ९५ (2-5-95)

_हि_ उस वणिकको विश्वास देकर उसके घर से सब सोने का संचय चुराकर उसे छोड़कर वह सुबह निकली ॥ ९५ (2-5-95)

### नगरीनिर्गतां दृष्ट्वा शङ्काशीघ्रगतिं च ताम् । मृदङ्गहस्तो मोषाय डोम्बः कोऽप्यन्वगाद्द्रुतम् ॥ ९६ (2-5-96)

_पदच्छेदः_ नगरीनिर्गतां दृष्ट्वा शङ्काशीघ्रगतिं च ताम् । मृदङ्गहस्तः डोम्बः कः अपि अन्वगात् द्रुतम् ॥ ९६ (2-5-96)

_अन्वयः_ नगरीनिर्गतां शङ्काशीघ्रगतिं च तां दृष्ट्वा मृदङ्गहस्तः डोम्बः कः अपि मोषाय द्रुतम् अन्वगात्  ॥ ९६ (2-5-96)

_हि_ नगरी से निकली हुई उसकी शङ्का और शीघ्र गतिको देखकर उसके पीछे एक डोम्बी भी चुरानेके हेतु जल्दी जल्दी चला आया ॥ ९६ (2-5-96)

### न्यग्रोधस्य तलं प्राप्य सा दृष्ट्वा तमुपागतम् । डोम्बं सिद्धिकरी धूर्ता सदैन्येवेदमब्रवीत् ॥ ९७ (2-5-97)

_पदच्छेदः_ न्यग्रोधस्य तलं प्राप्य सा दृष्ट्वा तम् उपागतम् । डोम्बं सिद्धिकरी धूर्ता सदैन्य इव इदम् अब्रवीत्   ॥ ९७ (2-5-97)

_अन्वयः_ सिद्धिकरी धूर्ता न्यग्रोधस्य तलं प्राप्य सा तं डोम्बं उपागतम् दृष्ट्वा सदैन्येव इदम् अब्रवीत्  ॥ ९७ (2-5-97)

### भर्त्रा सहाद्य कलहं कृत्वाहं निर्गता गृहात् । मर्तुं तद्भद्र पाशोऽत्र त्वया मे बध्यतामिति ॥ ९८ (2-5-98)

_पदच्छेदः_ भर्त्रा सह अद्य कलहं कृत्वा अहं निर्गता गृहात्  । मर्तुं तद्भद्र  पाशः अत्र  त्वया मे  बध्यताम् इति ॥ ९८ (2-5-98)

_अन्वयः_ अहं भर्त्रा सह अद्य कलहं कृत्वा गृहात् निर्गता । तद्भद्र! त्वया मे मर्तुं पाशोऽत्र बध्यताम् इति ॥ ९८ (2-5-98)

_हि_  अपने पति के साथ आज कलह करके घर से निकली हूँ । तद्भद्र! तुम मेरे मरने का यह पाश बाँध लो ॥ ९८ (2-5-98)


### पाशेन म्रियतामेषा किमेनां हन्म्यहं स्त्रियम् । मत्वेति तत्र वृक्षेऽसौ डोम्बः पाशमसज्जयत् ॥ ९९ (2-5-99)

_पदच्छेदः_ पाशेन म्रियताम् एषा किम् एनां हन्मि अहं स्त्रियम् । मत्वा इति तत्र वृक्षे असौ डोम्बः पाशम् असज्जयत् ॥ ९९ (2-5-99)

_अन्वयः_ एषा स्त्रियम् पाशेन म्रियताम् किम् एनां हन्मि अहं इति मत्वा तत्र वृक्षे असौ  डोम्बः पाशम् असज्जयत् ॥ ९९ (2-5-99)

_हि_ यह स्त्री पाश से मरे तो मैं इसे क्यूं मारूँ । ऐसा सोचकर वह डोम्बीने वृक्षमें पाशको बाँधा ॥ ९९ (2-5-99)

### ततः सिद्धिकरी डोम्बं सा मुग्धेव जगाद तम् । क्रियते कथमुद्बन्धस्त्वया मे दर्श्यतामिति ॥ १०० (2-5-100)

_पदच्छेदः_ ततः सिद्धिकरी डोम्बं सा मुग्धा इव जगाद तम् । त्वया मे कथम् उद्बन्धः क्रियते दर्श्यताम् इति ॥ १०० (2-5-100)

_अन्वयः_ ततः सिद्धिकरी डोम्बं सा मुग्धेव जगाद तम् । त्वया मे कथम् उद्बन्धः क्रियते दर्श्यताम् इति ॥ १०० (2-5-100)

_हि_ तब वह सिद्धिकरी डोम्बी उसे देखकर अचेतन होकर उससे बोली कि तुम मेरे साथ कैसे बाँधे जाओगे ॥ १०० (2-5-100)

### ततः स डोम्बस्तं दत्त्वा मृदङ्गं पादयोरधः । इत्थं क्रियत इत्युक्त्वा स्वकण्ठे पाशमर्पयत्  ॥ १०१ (2-5-101)

_पदच्छेदः_ ततः सः डोम्बः तं दत्त्वा मृदङ्गं पादयोः अधः । इत्थं क्रियत इति उक्त्वा स्वकण्ठे पाशम् अर्पयत् ॥ १०१ (2-5-101)

_अन्वयः_ ततः सः डोम्बः तं मृदङ्गं त्वया  पादयोः अधः दत्त्वा इत्थं क्रियत इति उक्त्वा स्वकण्ठे पाशम् अर्पयत्  ॥ १०१ (2-5-101)

### सापि सिद्धिकरी सद्यस्तं मृदङ्गमचूर्णयत् । पादाघातेन डोम्बोऽथ सोऽपि पाशे व्यपद्यत ॥ १०२ (2-5-102)

_पदच्छेदः_ सा अपि सिद्धिकरी सद्यः तं मृदङ्गम् अचूर्णयत् । पादाघातेन अथ डोम्बः सः अपि पाशे व्यपद्यत ॥ १०२ (2-5-102)

_अन्वयः_ सा अपि सिद्धिकरी सद्यः तं मृदङ्गम् पादाघातेन अचूर्णयत् अथ डोम्बः सः अपि पाशे व्यपद्यत ॥ १०२ (2-5-102)

### तत्कालमागतोऽन्वेष्टुं वृक्षमूले ददर्श सः । मुषिताशेषकोषां तां दूरात्सिद्धिकरीं वणिक् ॥ १०३ (2-5-103)

_पदच्छेदः_ तत् कालम् आगतः अन्वेष्टुं वृक्षमूले ददर्श सः । मुषिताशेषकोषाम् तां दूरात्  सिद्धिकरीं वणिक्  ॥ १०३ (2-5-103)

_अन्वयः_ सः वणिक् तत्कालम् तां सिद्धिकरीं दूरात् ददर्श मुषिताशेषकोषाम् अन्वेष्टुं वृक्षमूले आगतः  ॥ १०३ (2-5-103)

_हि_ वह वणिक उस समय उस सिद्धिकरीको दूरसे देखा और चुराइकोष ढूंढनेको वृक्ष के नीचे आया ॥ १०३ (2-5-103)

### सापि दृष्ट्वा तमायान्तं वृक्षे तस्मिन्नलक्षितम् । आरुह्य तस्थौ शाखायां पत्त्रौघच्छन्नविग्रहा ॥ १०४ (2-5-104)

_पदच्छेदः_ सा अपि दृष्ट्वा तम् आयान्तम् वृक्षे तस्मिन् अलक्षितम् । आरुह्य तस्थौ शाखायाम् पत्त्रौघच्छन्नविग्रहा ॥ १०४ (2-5-104)

_अन्वयः_ सा अपि तम् आयान्तम् दृष्ट्वा तस्मिन् वृक्षे अलक्षितम् आरुह्य शाखायाम् पत्त्रौघच्छन्नविग्रहा तस्थौ ॥ १०४ (2-5-104)

_हि_ वह सिद्धिकरी भी उसे आते देखकर वृक्षमें अलक्षित चढ़कर शाखामें पत्तियों से ढंकी हुई रही ॥ १०४ (2-5-104)

### स चागत्य वणिग्यावत्सभृत्यः पाशबन्धनम् । डोम्बमेव तमद्राक्षीन्न तु सिद्धिकरीं क्वचित् ॥ १०५ (2-5-105)

_पदच्छेदः_ सः च आगत्य वणिक् यावत् सभृत्यः पाशबन्धनम् । डोम्बम् एव तम् अद्राक्षीत् न तु सिद्धिकरीं क्वचित् ॥ १०५ (2-5-105)

_अन्वयः_ सः वणिक् यावत् सभृत्यः आगत्य च तम् पाशबन्धनम् डोम्बम् एव अद्राक्षीत् न तु सिद्धिकरीं क्वचित् ॥ १०५ (2-5-105)

_हि_ वह वणिक अपने साथियों के साथ आकर उसे पाशमें बाँधनेको डोम्बी ही देखा न कि सिद्धिकरी ॥ १०५ (2-5-105)

### मा नाम वृक्षमारूढा सा भवेदिति तत्क्षणम् । एकोऽस्य वणिजो भृत्यस्तरुमारोहति स्म तम् ॥ १०६ (2-5-106)

_पदच्छेदः_ मा नाम वृक्षम् आरूढा सा भवेद् इति तत् क्षणम् । एकः अस्य वणिजः भृत्यः तरुम् आरोहति स्म तम् ॥ १०६ (2-5-106)

_अन्वयः_ आरूढा सा वृक्षम् नाम मा भवेत् इति तत्क्षणम्  अस्य वणिजः एकः भृत्यः तरुम् आरोहति स्म तम् ॥ १०६ (2-5-106)


### सदा त्वय्येव मे प्रीतिरिहारूढस्त्वमेव च । तत्सुन्दर तवैवेदं धनमेहि भजस्व माम् ॥ १०७ (2-5-107)

_पदच्छेदः_ सदा त्वयि एव मे प्रीतिः इह आरूढः त्वम् एव च । तत् सुन्दर तव एव इदम् धनम् एहि भजस्व माम् ॥ १०७ (2-5-107)

_अन्वयः_ सदा त्वयि एव मे प्रीतिः इह आरूढः त्वम् एव च । तत् सुन्दर! तव एव इदम् धनम् एहि । भजस्व माम् ॥ १०७ (2-5-107)

### इत्युक्त्वालिङ्ग्य चुम्बन्ती सास्य सिद्धिकरी मुखम् । वणिग्भृत्यस्य दशनैर्जिह्वां मूढधियोऽच्छिनत् ॥ १०८ (2-5-108)

_पदच्छेदः_ इति उक्त्वा आलिङ्ग्य चुम्बन्ती सा अस्य सिद्धिकरी मुखम् । वणिक् भृत्यस्य दशनैः जिह्वाम्  मूढधियः अच्छिनत् ॥ १०८ (2-5-108)

_अन्वयः_ सा सिद्धिकरी इति उक्त्वा आलिङ्ग्य अस्य वण्ग्भृत्यस्य मुखम्  चुम्बन्ती दशनैः जिह्वाम् मूढधियः अच्छिनत् ॥ १०८ (2-5-108)

### स पपात व्यथाक्रान्तो मुखेन रुधिरं वमन् । वृक्षात्तस्माल्ललल्लेति किमप्यप्रस्फुटं ब्रुवन् ॥ १०९ (2-5-109)

_पदच्छेदः_ सः पपात व्यथाक्रान्तः मुखेन रुधिरम् वमन् । वृक्षात् तस्मात् ललल्ले इति किम् अपि अप्रस्फुटम् ब्रुवन् ॥ १०९ (2-5-109)

_अन्वयः_  मुखेन रुधिरम् वमन् सः व्यथाक्रान्तः तस्मात् वृक्षात् ललल्ले इति किम् अपि अप्रस्फुटम् ब्रुवन् ॥ १०९ (2-5-109)

### तद्दृष्ट्वा स वणिग्भीतो भूतग्रस्तमवेत्य तम् । स्वगृहं भृत्यसहितः पलाय्यैव ततो ययौ ॥ ११० (2-5-110)

_पदच्छेदः_ तत् दृष्ट्वा सः वणिक् भीतः भूतग्रस्तम् अवेत्य तम् । स्वगृहम् भृत्यसहितः पलाय्य एव ततः ययौ ॥ ११० (2-5-110)

_अन्वयः_ ततः सः वणिक् तत् दृष्ट्वा भीतः तम् भूतग्रस्तम् अवेत्य स्वगृहम् भृत्यसहितः पलाय्य एव  ययौ ॥ ११० (2-5-110)

### अथावतीर्य वृक्षाग्रात्तद्वद्भीता च तापसी । आगाद्गृहं समादाय तत्सा सिद्धिकरी धनम् ॥ १११ (2-5-111)

_पदच्छेदः_ अथ आवतीर्य वृक्षाग्रात् तत् वत् भीता च तापसी । आगात् गृहम् समादाय तत् सा सिद्धिकरी धनम् ॥ १११ (2-5-111)

_अन्वयः_ अथ तत् वत् भीता तापसी वृक्षाग्रात् आवतीर्य आगात् गृहम्  तत् सा सिद्धिकरी धनम् समादाय ॥ १११ (2-5-111)


### एवंविधा हि मच्छिष्या बहुप्रज्ञानशालिनी । एवं च तत्प्रसादेन पुत्राः प्राप्तं मया धनम् ॥ ११२ (2-5-112)

_पदच्छेदः_ एवंविधा हि मत् शिष्या बहुप्रज्ञानशालिनी । एवं च तत् प्रसादेन पुत्राः प्राप्तम् मया धनम् ॥ ११२ (2-5-112)

_अन्वयः_ एवंविधा हि मत् शिष्या बहुप्रज्ञानशालिनी । एवं च तत् प्रसादेन पुत्राः प्राप्तम् मया धनम् ॥ ११२ (2-5-112)

### इत्युक्त्वा तान्वणिक्पुत्रानथ प्रव्राजिका निजाम् । तत्कालमागतां शिष्यामेतेभ्यस्तामदर्शयत् ॥ ११३ (2-5-113)

_पदच्छेदः_ इति उक्त्वा तान् वणिक् पुत्रान् अथ प्रव्राजिका निजाम् । तत् कालम् आगताम् शिष्याम् एतेभ्यः ताम् अदर्शयत् ॥ ११३ (2-5-113)

_अन्वयः_ इति उक्त्वा तान् वणिक् पुत्रान् अथ प्रव्राजिका निजाम् तत् कालम् आगताम् शिष्याम् एतेभ्यः ताम् अदर्शयत् ॥ ११३ (2-5-113)

### जगाद चैतांस्तत्पुत्राः सद्भावं वदताधुना । कां स्त्रियं वाच्छथ क्षिप्रं तामहं साधयामि वः ॥ ११४ (2-5-114)

_पदच्छेदः_ जगाद चैताम् तत् पुत्राः सद्भावम् वदताम् अधुना । काम् स्त्रियम् वाञच् अथ क्षिप्रम् ताम् अहम् साधयामि वः ॥ ११४ (2-5-114)

_अन्वयः_ तत् पुत्राः अधुना जगाद चैताम् सद्भावम् वदताम्  । काम् स्त्रियम् वाच्छथ  । क्षिप्रम् ताम् अहम् साधयामि वः ॥ ११४ (2-5-114)

### तच्छ्रुत्वा ते च तामूचुर्यैषा देवस्मिताभिधा । गुहसेनवणिग्भार्या तया नः संगमं कुरु ॥ ११५ (2-5-115)

_पदच्छेदः_ तत् श्रुत्वा ते च ताम् उचुः यैषा देवस्मिता अभिधा । गुहसेनवणिग् भार्या तया नः संगमम् कुरु ॥ ११५ (2-5-115)

_अन्वयः_ तत् श्रुत्वा ते च ताम् उचुः यैषा देवस्मिता अभिधा । गुहसेनवणिग् भार्या तया नः(अस्माकम्) संगमम् कुरु ॥ ११५ (2-5-115)

### श्रुत्वेति प्रतिजज्ञे तत्कार्यं प्रव्राजिकाथ सा । वणिक्सुतानां चैतेषां स्वगृहं स्थितये ददौ ॥ ११६ (2-5-116)

_पदच्छेदः_ श्रुत्वा इति प्रतिजज्ञे तत् कार्यम् प्रव्राजिका अथ सा । वणिक् सुतानाम् चैतेषाम् स्वगृहम् स्थितये ददौ ॥ ११६ (2-5-116)

_अन्वयः_ श्रुत्वा इति प्रतिजज्ञे तत् कार्यम् प्रव्राजिका । अथ सा वणिक्सुतानाम् चैतेषाम् स्वगृहम् स्थितये ददौ ॥ ११६ (2-5-116)

### रञ्जयित्वाथ तत्रत्यं जनं भक्ष्यादिदानतः । गुहसेनगृहं तत्सा विवेश सह शिष्यया ।  ।  ११७ (2-5-117)

_पदच्छेदः_ रञ्जयित्वा अथ तत्रत्यम् जनम् भक्ष्यादि दानतः । गुहसेनगृहम् तत् सा विवेश सह शिष्यया ।  ।  ११७ (2-5-117)

_अन्वयः_ रञ्जयित्वा अथ तत्रत्यम् जनम् भक्ष्यादि दानतः । तत् गुहसेनगृहम्  सा सह शिष्यया विवेश ।  ।  ११७ (2-5-117)

### ततो देवस्मितावासगृहद्वारमुपागताम् । तां शुनी शृङ्खलाबद्धा रुरोधापूर्वरोधिनी ॥ ११८ (2-5-118)

_पदच्छेदः_ ततः देवस्मिता वासगृहद्वारम् उपागताम् । ताम् शुनी शृङ्खला बद्धा रुरोध अपूर्वरोधिनी ॥ ११८ (2-5-118)

_अन्वयः_ ततः देवस्मिता वासगृहद्वारम् उपागताम् ताम्  शुनी शृङ्खला बद्धा अपूर्वरोधिनी रुरोध ॥ ११८ (2-5-118)

### ततो देवस्मिता दृष्ट्वा सा तां प्रावेशयत्स्वयम् । किमागता स्यादेवेति विचिन्त्य प्रेष्य चेटिकाम् ॥ ११९ (2-5-119)

_पदच्छेदः_ ततः देवस्मिता दृष्ट्वा सा ताम् प्रावेशयत् स्वयम् । किम् आगता स्यात् एव इति विचिन्त्य प्रेष्य चेटिकाम् ॥ ११९ (2-5-119)

_अन्वयः_ ततः सा देवस्मिता तां (प्रवाराजिकां) स्वयम् प्रावेशयत् दृष्ट्वा किम् आगता स्यात् एव इति विचिन्त्य चेटिकाम् प्रेष्य ॥ ११९ (2-5-119)

### प्रविष्टा चाशिषं दत्त्वा कृत्वा व्याजकृतादराम् । सा तां देवस्मितां साध्वीं पापा प्रव्राजिकाब्रवीत् ॥ १२० (2-5-120)

_पदच्छेदः_ प्रविष्टा च आशिषम् दत्त्वा कृत्वा व्याजकृतादराम् । सा ताम् देवस्मिताम् साध्वीम् पापा प्रव्राजिका अब्रवीत् ॥ १२० (2-5-120)

_अन्वयः_ सा पापा प्रव्राजिका प्रविष्टा आशिषम् दत्त्वा व्याजकृतादराम् कृत्वा च ताम् देवस्मिताम् साध्वीम् अब्रवीत् ॥ १२० (2-5-120)

### सदैव त्वद्दिदृक्षा मे भवत्यद्य पुनर्मया । स्वप्ने दृष्टासि तेनाहमुत्का त्वां द्रष्टुमागता ॥ १२१ (2-5-121)

_पदच्छेदः_ सदा एव त्वत् दिदृक्षा मे भवति अद्य पुनः मया । स्वप्ने दृष्टा असि तेन अहम् उत्का त्वाम् द्रष्टुम् आगता ॥ १२१ (2-5-121)

_अन्वयः_ सदा एव त्वत् दिदृक्षा मे भवति अद्य असि । पुनः मया स्वप्ने दृष्टा । तेन अहम् उत्का त्वाम् द्रष्टुम् आगता ॥ १२१ (2-5-121)

### भर्त्रा विनाकृता त्वां च दृष्ट्वा मे दूयते मनः । प्रियोपभोगवन्ध्ये हि विफले रूपयौवने ॥ १२२ (2-5-122)

_पदच्छेदः_ भर्त्रा विना कृता त्वाम् च दृष्ट्वा मे  दूयते मनः । प्रिय उपभोग वन्ध्ये हि विफले रूप यौवने ॥ १२२ (2-5-122)

_अन्वयः_ भर्त्रा विनाकृता त्वाम् च दृष्ट्वा मे मनः दूयते । प्रियोपभोग वन्ध्ये हि विफले रूपयौवने ॥ १२२ (2-5-122)

### इत्यादिभिर्वचोभिस्तां साध्वीमाश्वास्य सा चिरम् । आमन्त्र्य चाययौ तावद्गृहं प्रव्राजिका निजम् ॥ १२३ (2-5-123)

_पदच्छेदः_ इति आदिभिः वचोभिः ताम् साध्वीम् आश्वास्य सा चिरम् । आमन्त्र्य च आययौ तावत् गृहम् प्रव्राजिका निजम् ॥ १२३ (2-5-123)

_अन्वयः_ सा प्रव्राजिका इत्यादिभिः वचोभिः ताम् चिरम् साध्वीम् आश्वास्य तावत् निजम् गृहम् आमन्त्र्य च आययौ   ॥ १२३ (2-5-123)


### द्वितीयेऽह्नि गृहीत्वा च मरिचक्षोदनिर्भरम् । मांसखण्डं पुनः सा तद्ययौ देवस्मितागृहम् ॥ १२४ (2-5-124)

_पदच्छेदः_ द्वितीये अह्नि गृहीत्वा च मरिचक्षोद निर्भरम् । मांसखण्डम् पुनः सा तद् ययौ देवस्मिता गृहम् ॥ १२४ (2-5-124)

_अन्वयः_ द्वितीये अह्नि (दिने) च मरिचक्षोदनिर्भरम् मांसखण्डं गृहीत्वा पुनः सा तद्  देवस्मितागृहम् ययौ॥ १२४ (2-5-124)



### द्वारशुन्यै ददौ तस्यै मांसखण्डं च तत्र तम् । सापि तं भक्षयामास सद्यः समरिचं शुनी ॥ १२५ (2-5-125)

_पदच्छेदः_ द्वारशुन्यै ददौ तस्यै मांसखण्डम् च तत्र तम् । सा अपि तम् भक्षयामास सद्यः समरिचम् शुनी ॥ १२५ (2-5-125)

_अन्वयः_ तस्यै द्वारशुन्यै ददौ  मांसखण्डम् च तत्र तम् । सा  शुनी अपि   सद्यः तम् समरिचम् भक्षयामास ॥ १२५ (2-5-125)



### ततो मरिचदोषेण तस्या दृग्भ्यामवारितम् । अश्रु प्रववृते तस्याः प्रस्नौति स्म च नासिका ॥ १२६ (2-5-126)

_पदच्छेदः_ ततः मरिचदोषेण तस्याः दृग्भ्याम् अवारितम् । अश्रु प्रववृते तस्याः प्रस्नौति स्म च नासिका ॥ १२६ (2-5-126)

_अन्वयः_ ततः मरिचदोषेण तस्या दृग्भ्याम् अवारितम् अश्रु प्रववृते । तस्याः  च नासिका  प्रस्नौति स्म ॥ १२६ (2-5-126)
्
### सापि प्रव्राजिका तस्मिन्क्षणे देवस्मितान्तिकम् । प्रविश्य तत्कृतातिथ्या प्रारेभे रोदितुं शठा ॥ १२७ (2-5-127)

_पदच्छेदः_ सा अपि प्रव्राजिका तस्मिन्क्षणे देवस्मितान्तिकम् । प्रविश्य तत् कृतातिथ्या प्रारेभे रोदितुं शठा ॥ १२७ (2-5-127)

_अन्वयः_ सा प्रव्राजिका अपि तस्मिन्क्षणे देवस्मितान्तिकं प्रविश्य तत् कृतातिथ्या शठा प्रारेभे रोदितुं  ॥ १२७ (2-5-127)



### पृष्टा च देवस्मितया सा कृच्छ्रादेवमब्रवीत् । पुत्रि संप्रति पश्यैतां बहिः प्ररुदतीं शुनीम् ॥ १२८ (2-5-128)

_पदच्छेदः_ पृष्टा च देवस्मितया सा कृच्छ्राद् एवम् अब्रवीत् । पुत्रि संप्रति पश्य एताम् बहिः प्ररुदतीम् शुनीम् ॥ १२८ (2-5-128)

_अन्वयः_ पृष्टा च देवस्मितया सा कृच्छ्राद् एवम् अब्रवीत् । पुत्रि! संप्रति  बहिः एताम् प्ररुदतीम् शुनीम् पश्य ॥ १२८ (2-5-128)


### एषा ह्यद्य परिज्ञाय मां जन्मान्तरसंगताम् । प्रवृत्ता रोदितुं तेन कृपयाश्रु ममोद्गतम् ॥ १२९ (2-5-129)

_पदच्छेदः_ एषा हि अद्य परिज्ञाय माम् जन्मान्तर संगताम् । प्रवृत्ता रोदितुं तेन कृपया अश्रु मम् उद्गतम् ॥ १२९ (2-5-129)

_अन्वयः_ एषा हि अद्य परिज्ञाय माम् जन्मान्तर संगताम् प्रवृत्ता रोदितुं तेन कृपया अश्रु मम् उद्गतम् ॥ १२९ (2-5-129)

### तच्छ्रुत्वा बहिरालोक्य शुनीं तां रुदतीमिव । किमेतच्चित्रमिति सा दध्यौ देवस्मिता क्षणम् ॥ १३० (2-5-130)

_पदच्छेदः_ तत् श्रुत्वा बहिः आलोक्य शुनीम् ताम् रुदतीम् इव । किम् एतत् चित्रम् इति सा दध्यौ देवस्मिता क्षणम् ॥ १३० (2-5-130)

_अन्वयः_ तत् श्रुत्वा बहिरालोक्य शुनीम् ताम् रुदतीम् इव सा देवस्मिता क्षणम् एतत् चित्रम् इति दध्यौ ॥ १३० (2-5-130)

### प्रव्राजिकाथ सावादीत्पुत्रि पूर्वत्र जन्मनि । अहमेषा च भार्ये द्वे विप्रस्याभूव कस्यचित् ॥ १३१ (2-5-131)

_पदच्छेदः_ प्रव्राजिका अथ सा अवादीत् पुत्रि पूर्वत्र जन्मनि । अहम् एषा च भार्ये द्वे विप्रस्य अभूव कस्यचित् ॥ १३१ (2-5-131)

_अन्वयः_ अथ प्रव्राजिका  सा अवादीत् ।  पुत्रि! पूर्वत्र जन्मनि कस्यचित् विप्रस्य अहम् एषा च भार्ये द्वे अभूव  ॥ १३१ (2-5-131)

### स चावयोः पतिर्दूरं देशान्तरमितस्ततः । वारं वारं प्रयाति स्म राजादेशेन दूत्यया ॥ १३२ (2-5-132)

_पदच्छेदः_ सः च अवयोः पतिः दूरं देशान्तरम् इतः ततः । वारं वारं प्रयाति स्म राजादेशेन दूत्यया ॥ १३२ (2-5-132)

_अन्वयः_ सः  अवयोः पतिः राजादेशेन दूत्यया च दूरं देशान्तरम् इतस्ततः वारं वारं प्रयाति स्म ॥ १३२ (2-5-132)

### तत्प्रवासे च कुर्वन्त्या स्वेच्छं पुरुषसंगमम् । मया भूतेन्द्रियग्रामो नोपभोगैरवञ्च्यत ॥ १३३ (2-5-133)

_पदच्छेदः_ तत् प्रवासे च कुर्वन्त्या स्वेच्छं पुरुषसंगमम् । मया भूतेन्द्रियग्रामः न उपभोगैः अवञ्च्यत ॥ १३३ (2-5-133)

_अन्वयः_ तत् प्रवासे च स्वेच्छं पुरुषसंगमम् कुर्वन्त्या मया भूतेन्द्रियग्रामः उपभोगैः न अवञ्च्यत ॥ १३३ (2-5-133)

### भूतेन्द्रियानभिद्रोहो धर्मो हि परमो मतः । अतो जातिस्मरा पुत्रि जाताहमिह जन्मनि ॥ १३४ (2-5-134)

_पदच्छेदः_ भूतेन्द्रिय अनभिद्रोहः धर्मः हि  परमः  मतः । अतः जातिस्मरा पुत्रि जाता अहम् इह जन्मनि ॥ १३४ (2-5-134)

_अन्वयः_ भूतेन्द्रिय अनभिद्रोहः  हि  परमो धर्मः (इति) मतः । अतः पुत्रि! जातिस्मरा जाता अहम् इह जन्मनि ॥ १३४ (2-5-134)

### एषा तु शीलमेवैकं ररक्षाज्ञानतस्तदा । तेन श्वयोनौ पतिता किन्तु जातिं स्मरत्यसौ ॥ १३५ (2-5-135)

_पदच्छेदः_ एषा तु शीलम् एव एकं ररक्षा अज्ञानतः तदा । तेन श्वयोनौ पतिता किन्तु जातिं स्मरति असौ ॥ १३५ (2-5-135)

_अन्वयः_ एषा तु शीलम् एव एकं ररक्षा अज्ञानतः तदा । तेन श्वयोनौ पतिता । किन्तु असौ जातिं स्मरति  ॥ १३५ (2-5-135)

### कोऽयं धर्मो ध्रुवं धूर्तरचनेयं कृतानया । इति संचिन्त्य सुप्रज्ञा सा तां देवस्मिताब्रवीत् ॥ १३६ (2-5-136)

_पदच्छेदः_ कः अयं धर्मः ध्रुवं धूर्तरचना इयं कृता अनया । इति संचिन्त्य सुप्रज्ञा सा ताम् देवस्मिता अब्रवीत् ॥ १३६ (2-5-136)

_अन्वयः_ को अयं धर्मः ध्रुवं । धूर्तरचना इयं कृता अनया । देवस्मिता सुप्रज्ञा सा इति संचिन्त्य सा ताम्  अब्रवीत् ॥ १३६ (2-5-136)

### इयच्चिरं मया धर्मो न ज्ञातो भगवत्ययम् । तत्त्वं केनापि कान्तेन पुंसा मे संगमं कुरु ॥ १३७ (2-5-137)

_पदच्छेदः_ इयत् चिरं मया धर्मः न ज्ञातः भगवती अयम् । तत्त्वं केन अपि कान्तेन पुंसा मे संगमं कुरु ॥ १३७ (2-5-137)

_अन्वयः_ भगवती! इयत चिरं मया धर्मः न ज्ञातः  अयम् । केन अपि पुंसा कान्तेन मे संगमं कुरु ॥ १३७ (2-5-137)


### ततः प्रव्राजिकावादीत्केचिद्द्वीपान्तरागताः । इह स्थिता वणिक्पुत्रास्तर्हि तानानयामि ते ॥ १३८ (2-5-138)

_पदच्छेदः_ ततः प्रव्राजिका अवादीत् केचित् द्वीपान्तर आगताः । इह स्थिता वणिक्पुत्राः तर्हि तान् आनयामि ते ॥ १३८ (2-5-138)

_अन्वयः_ ततः प्रव्राजिका अवादीत् केचित् द्वीपान्तरआगताः इह स्थिता वणिक्पुत्राः तर्हि तान् आनयामि ते ॥ १३८ (2-5-138)

### इत्युक्त्वा सा प्रमुदिता ययौ प्रव्राजिका गृहम् । सा च देवस्मिता स्वैरं स्वचेटीरित्यभाषत ॥ १३९ (2-5-139)

_पदच्छेदः_ इति उक्त्वा सा प्रमुदिता ययौ प्रव्राजिका गृहम् । सा च देवस्मिता स्वैरं स्वचेटीः इति अभाषत ॥ १३९ (2-5-139)

_अन्वयः_ इति उक्त्वा सा प्रमुदिता प्रव्राजिका गृहम् ययौ । सा च देवस्मिता स्वैरं स्वचेटीः इति अभाषत ॥ १३९ (2-5-139)


### नूनं दृष्ट्वा तदम्लानं हस्ते मद्भर्तुरम्बुजम् । पृष्ट्वा च तं यथावृत्तं मद्यपं जातु कौतुकात् ॥ १४० (2-5-140)

_पदच्छेदः_ नूनं दृष्ट्वा तत् अम्लानं हस्ते मद्भर्तुः अम्बुजम् । पृष्ट्वा च तं यथावृत्तं मद्यपं जातु कौतुकात् ॥ १४० (2-5-140)

_अन्वयः_ नूनं मद्भर्तुः हस्ते  तत् अम्लानं  अम्बुजम् दृष्ट्वा ।  यथावृत्तं पृष्ट्वा तं मद्यपं जातु कौतुकात् ॥ १४० (2-5-140)


### मद्विध्वंसाय केऽप्येते द्वीपात्तस्मादिहागताः । वणिक्पुत्राः शठास्तैश्च प्रयुक्तेयं कुतापसी ॥ १४१ (2-5-141)

_पदच्छेदः_ मद्विध्वंसाय के अपि एते द्वीपात् तस्मात् इह आगताः । वणिक्पुत्राः शठाः तैः च प्रयुक्ता इयं कुतापसी ॥ १४१ (2-5-141)

_अन्वयः_ एते के अपि  तस्मात् द्वीपात्  मद्विध्वंसाय इह आगताः ।  वणिक्पुत्राः शठाः तैः च  इयं कुतापसी प्रयुक्ता ॥ १४१ (2-5-141)

### तद्धत्तूरकसंयुक्तं मद्यमानयत द्रुतम् । गत्वाथ कारयध्वं च शुनः पादमयोमयम् ॥ १४२ (2-5-142)

_पदच्छेदः_ तत् दत्तूरक संयुक्तं मद्यम् आनयत द्रुतम् । गत्वा अथ कारयध्वं च शुनः पादम् अयोमयम् ॥ १४२ (2-5-142)

_अन्वयः_ तत् दत्तूरक संयुक्तं मद्यं द्रुतम् आनयत  अथ गत्वा  च शुनः अयोमयम् पादम् कारयध्वं ॥ १४२ (2-5-142)

### इति देवस्मितोक्तास्ताश्चेट्यश्चक्रुस्तथैव तत् । एका च चेटी तद्रूपं तद्वाक्यादकरोत्तदा ॥ १४३ (2-5-143)

_पदच्छेदः_ इति देवस्मिता उक्ताः ताः चेट्यः चक्रुः तथैव तत् । एका च चेटी तत् रूपं तत् वाक्यात् अकरोत् तदा ॥ १४३ (2-5-143)

_अन्वयः_ इति देवस्मिता उक्ताः ताः चेट्यः चक्रुः तथैव तत् । एका च चेटी तत् (तं देवस्मितां) रूपं तत् वाक्यात् अकरोत् तदा ॥ १४३ (2-5-143)

### सापि प्रव्राजिका तस्माद्वणिक्पुत्रचतुष्टयात् । अहंप्रथमिकादिष्टादादायैकमथाययौ ॥ १४४ (2-5-144)

_पदच्छेदः_ सा अपि प्रव्राजिका तस्मात् वणिक्पुत्र चतुष्टयात् । अहं प्रथमिका दिष्टात् आदाय एकम् अथ आययौ ॥ १४४ (2-5-144)

_अन्वयः_ तस्मात् सा अपि प्रव्राजिका  वणिक्पुत्र चतुष्टयात्  अहं प्रथमिका दिष्टात् आदाय एकम् अथ आययौ ॥ १४४ (2-5-144)


### स्वशिष्यावेषसंछन्नं तं च देवस्मितागृहे । तत्र सायं प्रवेश्यैव निर्गत्याप्रकटं ययौ ॥ १०५५ (2-5-145)

_पदच्छेदः_ स्वशिष्य वेष संछन्नं तं च देवस्मिता गृहे । तत्र सायं प्रवेश्य एव निर्गत्य अप्रकटं ययौ ॥ १०५५ (2-5-145)

_अन्वयः_ स्वशिष्य वेष संछन्नं तं च देवस्मिता गृहे तत्र सायं प्रवेश्य एव निर्गत्य अप्रकटं ययौ ॥ १०५५ (2-5-145)

### ततोऽत्र तं वणिक्पुत्रं तत्सधत्तूरकं मधु । चेटी देवस्मितावेषा सा सादरमपाययत् ॥ १४६ (2-5-146)

_पदच्छेदः_ ततः अत्र तं वणिक्पुत्रं तत् सधत्तूरकं मधु । चेटी देवस्मिता वेषा सा सादरम् अपाययत् ॥ १४६ (2-5-146)

_अन्वयः_ ततः अत्र तं वणिक्पुत्रं तत् सधत्तूरकं  देवस्मिता वेषा चेटी सा सादरम्  मधु अपाययत् ॥ १४६ (2-5-146)

### तेन सोऽविनयेनेव मधुना हृतचेतनः । हृत्वा वस्त्रादि चेटीभिस्तत्र चक्रे दिगम्बरः ॥ १४७ (2-5-147)

_पदच्छेदः_ तेन सः अविनयेन इव मधुना हृतचेतनः । हृत्वा वस्त्रादि चेटीभिः तत्र चक्रे दिगम्बरः ॥ १४७ (2-5-147)

_अन्वयः_ तेन अविनयेन इव मधुना सः हृतचेतनः । वस्त्रादि चेटीभिः हृत्वा तत्र दिगम्बरः चक्रे ॥ १४७ (2-5-147)

### शुनः पादेन दत्त्वाङ्कं ललाटे ताभिरेव च । नीत्वा सोऽशुचिसंपूर्णे क्षिप्तोऽभूत्खातके निशि ॥ १४८ (2-5-148)

_पदच्छेदः_ शुनः पादेन दत्त्वा अङ्कं ललाटे ताभिः एव च । नीत्वा सः अशुचिसंपूर्णे खातके निशि अभूत् क्षिप्तः ॥ १४८ (2-5-148)

_अन्वयः_ ताभिः शुनः पादेन अङ्कं ललाटे दत्त्वा एव च  । सः नीत्वा अशुचिसंपूर्णे खातके निशि क्षिप्तः अभूत्  ॥ १४८ (2-5-148)

### यामेऽथ पश्चिमे संज्ञां लब्ध्वात्मानं ददर्श सः । स्वपापोपनते मग्नमवीचाविव खातके ॥ १४९ (2-5-149)

_पदच्छेदः_ यामे अथ पश्चिमे संज्ञां लब्ध्वा आत्मानं ददर्श सः । स्वपापोपनते मग्नम् अवीचौ इव खातके ॥ १४९ (2-5-149)

_अन्वयः_ अथ सः पश्चिमे यामे  अवीचाविव खातके मग्नम् स्वपापोपनते  संज्ञां लब्ध्वा आत्मानं ददर्श   ॥ १४९ (2-5-149)


### अथोत्थाय कृतस्नानो ललाटेऽङ्कं परामृशन् । नग्नः सन्स वणिक्पुत्रो ययौ प्रव्राजिकागृहम् ॥ १५० (2-5-150)

_पदच्छेदः_ अथ उत्थाय कृतस्नानः ललाटे अङ्कं परामृशन् । नग्नः सन् सः वणिक्पुत्रो ययौ प्रव्राजिका गृहम् ॥ १५० (2-5-150)

_अन्वयः_ अथ उत्थाय कृतस्नानः ललाटे अङ्कं परामृशन्  सः वणिक्पुत्रो नग्नः सन् प्रव्राजिका गृहम् ययौ ॥ १५० (2-5-150)

### ममैवैकस्य हास्यत्वं मा भूदिति स तत्र तान् । आगच्छन्मुषितोऽस्मीति सखीनन्यानभाषत ॥ १५१ (2-5-151)

_पदच्छेदः_ मम एव एकस्य हास्यत्वं मा भूत् इति सः तत्र तान् । आगच्छन् मुषितः अस्मि इति सखीन् अन्यान् अभाषत ॥ १५१ (2-5-151)

_अन्वयः_ मम एव एकस्य हास्यत्वं मा भूत् इति सः तत्र तान्  - आगच्छन् मुषितः अस्मीति सखीन् अन्यान् अभाषत ॥ १५१ (2-5-151)

### जागरेणातिपानेन शिरोर्तिं व्यपदिश्य च । प्रातः स तस्थौ वस्त्रेण वेष्टयित्वाङ्कितं शिरः ॥ १५२ (2-5-152)

_पदच्छेदः_ जागरेण अतिपानेन शिरोर्तिं व्यपदिश्य च । प्रातः सः तस्थौ वस्त्रेण वेष्टयित्वा अङ्कितं शिरः ॥ १५२ (2-5-152)

_अन्वयः_ सः जागरेण अतिपानेन शिरोर्तिं व्यपदिश्य च प्रातः तस्थौ वस्त्रेण वेष्टयित्वा अङ्कितं शिरः ॥ १५२ (2-5-152)

### तथैव च पुनः सायं द्वितीयोऽपि वणिक्सुतः । एत्य देवस्मितागेहं खलीकारमवाप्तवान् ॥ १५३ (2-5-153)

_पदच्छेदः_ तथैव च पुनः सायं द्वितीयः अपि वणिक्सुतः । एत्य देवस्मिता गेहम् खलीकारम् अवाप्तवान् ॥ १५३ (2-5-153)

_अन्वयः_ तथैव च पुनः सायं द्वितीयः अपि वणिक्सुतः एत्य देवस्मिता गेहम् खलीकारम् अवाप्तवान् ॥ १५३ (2-5-153)

### सोऽप्येत्य नग्नो वक्ति स्म तत्रैवाभरणान्यहम् । स्थापयित्वापि निर्यातो मुषितस्तस्करैरिति ॥ १५४ (2-5-154)

_पदच्छेदः_ सः अपि एत्य नग्नः वक्ति स्म तत्रैव अभरणानि अहम् । स्थापयित्वा अपि निर्यातः मुषितः तस्करैः इति ॥ १५४ (2-5-154)

_अन्वयः_ सः अपि एत्य नग्नः वक्ति स्म तत्रैव अहम् आभरणानि  स्थापयित्वा अपि निर्यातः मुषितः तस्करैः इति ॥ १५४ (2-5-154)

### प्रातः सोऽपि शिरःशूलव्यपदेशेन वेष्टनम् । कृत्वा प्रच्छादयामास ललाटतटमङ्कितम् ॥ १५५ (2-5-155)

_पदच्छेदः_ प्रातः सः अपि शिरःशूलव्यपदेशेन वेष्टनम् । कृत्वा प्रच्छादयामास ललाटतटम् अङ्कितम् ॥ १५५ (2-5-155)

_अन्वयः_ प्रातः सः अपि शिरःशूलव्यपदेशेन वेष्टनम् कृत्वा  अङ्कितम् ललाटतटम्   प्रच्छादयामास॥ १५५ (2-5-155)

### एवं सापह्नवाः सर्वे वणिक्पुत्राः क्रमेण ते । प्रापुः साङ्कं खलीकारमर्थनाशं च लज्जिताः ॥ १५६ (2-5-156)

_पदच्छेदः_ एवं सापह्नवाः सर्वे वणिक्पुत्राः क्रमेण ते । प्रापुः साङ्कं खलीकारम् अर्थनाशं च लज्जिताः ॥ १५६ (2-5-156)

_अन्वयः_ एवं सापह्नवाः सर्वे वणिक्पुत्राः क्रमेण ते साङ्कं खलीकारम् अर्थनाशं च लज्जिताः प्रापुः ॥ १५६ (2-5-156)

### अस्या अपि भवत्वेवमिति ते च खलीकृतिम् । तस्याः प्रव्राजिकायास्तामप्रकाश्य ततो ययुः ॥ १५७ (2-5-157)

_पदच्छेदः_ अस्याः अपि भवतु एवम् इति ते च खलीकृतिम् । तस्याः प्रव्राजिकायाः ताम् अप्रकाश्य ततः ययुः ॥ १५७ (2-5-157)

_अन्वयः_ अस्याः अपि भवतु एवम् इति  ते च तस्याः प्रव्राजिकायाः ताम् खलीकृतिम् अप्रकाश्य ततः ययुः ॥ १५७ (2-5-157)

### साथ प्रव्राजिकान्येद्युर्जगाम सह शिष्यया । कृतप्रयोजनास्मीति हृष्टा देवस्मितागृहम् ! ।  १५८ (2-5-158)

_पदच्छेदः_ साथ प्रव्राजिका अनयेद्युः जगाम सह शिष्यया । कृतप्रयोजना अस्मि इति हृष्टा देवस्मिता गृहम् ।  १५८ (2-5-158)

_अन्वयः_ साथ प्रव्राजिका अनयेएद्युः जगाम सह शिष्यया कृतप्रयोजना अस्मीति हृष्टा देवस्मिता गृहम् ।  १५८ (2-5-158)

### तत्र देवस्मिता सा तां कृत्वादरमपाययत् । मधु धत्तूरसंयुक्तं परितोषादिवाहृतम ॥ १५९ (2-5-159)

_पदच्छेदः_ तत्र देवस्मिता सा ताम् कृत्वा अदरम् अपाययत् । मधु धत्तूर संयुक्तं परितोषात् इव आहृतम् ॥ १५९ (2-5-159)

_अन्वयः_ तत्र देवस्मिता सा ताम् अदरम् कृत्वा मधु धत्तूर संयुक्तं अपाययत् परितोषात् इव आहृतम् ॥ १५९ (2-5-159)

### तेन मत्तां सशिष्यां च च्छिन्नश्रवणनासिकाम । तामप्यशुचिपङ्कान्तः क्षेपयामास सा सती ॥ १६० (2-5-160)

_पदच्छेदः_ तेन मत्ताम् सशिष्याम् च च्छिन्नश्रवणनासिकाम् । ताम् अपि अशुचिपङ्कान्तः क्षेपयामास सा सती ॥ १६० (2-5-160)

_अन्वयः_ सा सती तेन मत्ताम् सशिष्याम् च च्छिन्नश्रवणनासिकाम् ताम् अपि अशुचिपङ्कान्तः क्षेपयामास ॥ १६० (2-5-160)

### गत्वा मैते वणिक्पुत्राः पतिं हन्युः कदाचन । इत्याकुला च सा श्वश्र्वस्तं वृत्तान्तमवर्णयत् ॥ १६१ (2-5-161)

_पदच्छेदः_ गत्वा मा ते वणिक्पुत्राः पतिं हन्युः कदाचन । इति आकुला च सा श्वश्र्वः तं वृत्तान्तम् अवर्णयत् ॥ १६१ (2-5-161)

_अन्वयः_ गत्वा मा ते वणिक्पुत्राः पतिं हन्युः कदाचन इति आकुला च सा श्वश्र्वः  तं वृत्तान्तम् अवर्णयत् ॥ १६१ (2-5-161)

### ततः श्वश्रूरवादीत्तां पुत्रि साधु कृतं त्वया । किं तु पुत्रस्य मे तस्य कदाचिदहितं भवेत् ॥ १६२ (2-5-162)

_पदच्छेदः_ ततः श्वश्रूः अवादीत् ताम् पुत्रि सा अधु कृतं त्वया । किं तु पुत्रस्य मे तस्य कदाचिद् अहितं भवेत् ॥ १६२ (2-5-162)

_अन्वयः_ ततः श्वश्रूः अवादीत् ताम् । पुत्रि! त्वया सा अधु कृतं  किंतु पुत्रस्य मे तस्य कदाचिद् अहितं भवेत् ॥ १६२ (2-5-162)

### ततो देवस्मितावोचद्यथा शक्तिमती पतिम् । ररक्ष प्रज्ञया पूर्वममुं रक्षाम्यहं तथा ॥ १६३ (2-5-163)

_पदच्छेदः_ ततः देवस्मिता अवोचत् यथा शक्तिमती पतिम् । ररक्ष प्रज्ञया पूर्वम् अमुं रक्षामि अहं तथा ॥ १६३ (2-5-163)

_अन्वयः_ ततः देवस्मिता अवोचत् यथा शक्तिमती पतिम् ररक्ष प्रज्ञया पूर्वम् अमुं रक्षामि अहं तथा ॥ १६३ (2-5-163)

### कथं शक्तिमती पुत्रि ररक्ष पतिमुच्यताम् । इति पृष्टा तया श्वश्र्वा साथ देवस्मिताब्रवीत् ॥ १६४ (2-5-164)

_पदच्छेदः_ कथं शक्तिमती पुत्रि ररक्ष पतिम् उच्यताम् । इति पृष्टा तया श्वश्र्वा साथ देवस्मिता अब्रवीत् ॥ १६४ (2-5-164)

_अन्वयः_ कथं शक्तिमती पुत्रि ररक्ष पतिम् उच्यताम् । इति पृष्टा तया श्वश्र्वा साथ देवस्मिता अब्रवीत् ॥ १६४ (2-5-164)

### अस्मद्देशे पुरस्यान्तर्मणिभद्र इति श्रुतः । पूर्वैः कृतप्रतिष्ठोऽस्ति महायक्षः प्रभावितः ॥ १६५ (2-5-165)

_पदच्छेदः_ अस्मद्देशे पुरस्य अन्तर् मणिभद्रः इति श्रुतः । पूर्वैः कृतप्रतिष्ठः अस्ति महायक्षः प्रभावितः ॥ १६५ (2-5-165)

_अन्वयः_ अस्मद्देशे पुरस्य अन्तर् मणिभद्रः इति श्रुतः । पूर्वैः कृतप्रतिष्ठोऽस्ति महायक्षः प्रभावितः ॥ १६५ (2-5-165)

### तस्योपयाचितान्येत्य तत्रत्याः कुर्वते जनाः । तत्तद्वाञ्छितसंसिद्धिहेतोस्तैस्तैरुपायनैः ॥ १६६ (2-5-166)

_पदच्छेदः_ तस्य उपयाचितानि इति तत्रत्याः कुर्वते जनाः । तत् तद् वाञ्छित संसिद्धि हेतोः तैः तैः उपायनैः ॥ १६६ (2-5-166)

_अन्वयः_ तस्य  तत् तद् वाञ्छित संसिद्धि हेतोः तैः तैः उपायनैः इति उपयाचितानि तत्रत्याः जनाः कुर्वते  ॥ १६६ (2-5-166)

### यो नरः प्राप्यते तत्र रात्रौ सह परस्त्रिया । स्थाप्यते सोऽस्य यक्षस्य गर्भागारे तया समम् ॥ १६७ (2-5-167)

_पदच्छेदः_ यः नरः प्राप्यते तत्र रात्रौ सह परस्त्रिया । स्थाप्यते सः अस्य यक्षस्य गर्भागारे तया समम् ॥ १६७ (2-5-167)

_अन्वयः_ यः नरः  तत्र रात्रौ परस्त्रिया सह प्राप्यते सः अस्य यक्षस्य गर्भागारे तया समम्  स्थाप्यते ॥ १६७ (2-5-167)

### प्रातस्तथैव सस्त्रीकः स नीत्वा राजसंसदि । प्रकटीकृत्य तद्वृत्तं निगृह्यत इति स्थितिः ॥ १६८ (2-5-168)

_पदच्छेदः_ प्रातः तथैव सस्त्रीकः सः नीत्वा राजसंसदि । प्रकटीकृत्य तद्वृत्तं निगृह्यत इति स्थितिः ॥ १६८ (2-5-168)

_अन्वयः_ प्रातः तथैव सस्त्रीकः सः नीत्वा राजसंसदि प्रकटीकृत्य तद्वृत्तं निगृह्यत इति स्थितिः ॥ १६८ (2-5-168)

### एकदा तत्र नक्तं च संगतः परजायया । वणिक्समुद्रदत्ताख्यः प्राप्तोऽभूत्पुररक्षिणा ॥ १६९ (2-5-169)

_पदच्छेदः_ एकदा तत्र नक्तं च संगतः परजायया । वणिक् समुद्रदत्ताख्यः प्राप्तः अभूत् पुररक्षिणा ॥ १६९ (2-5-169)

_अन्वयः_ एकदा तत्र नक्तं च संगतः परजायया वणिक् समुद्रदत्ताख्यः पुररक्षिणा प्राप्तोऽभूत्  ॥ १६९ (2-5-169)

### नीत्वा च तेन क्षिप्तोऽभूत्सपरस्त्रीक एव सः । यक्षदेवगृहे तस्मिन्दृढदत्तार्गले वणिक् ॥ १७० (2-5-170)

_पदच्छेदः_ नीत्वा च तेन क्षिप्तः अभूत् सपरस्त्रीक एव सः । यक्षदेवगृहे तस्मिन् दृढदत्तार्गले वणिक् ॥ १७० (2-5-170)

_अन्वयः_ सपरस्त्रीक एव  वणिक् सः नीत्वा च तेन क्षिप्तोऽभूत् तस्मिन् यक्षदेवगृहे  दृढदत्तार्गले  ॥ १७० (2-5-170)

### तत्क्षणं वणिजश्चास्य महाप्रज्ञा पतिव्रता । भार्या शक्तिमती नाम तं वृत्तान्तमबुध्यत ॥ १७१ (2-5-171)

_पदच्छेदः_ तत् क्षणं वणिजः च अस्य महाप्रज्ञा पतिव्रता । भार्या शक्तिमती नाम तं वृत्तान्तम् अबुध्यत् ॥ १७१ (2-5-171)

_अन्वयः_ तत्क्षणं अस्य वणिजः च महाप्रज्ञा पतिव्रता भार्या शक्तिमती नाम तं वृत्तान्तम् अबुध्यत् ॥ १७१ (2-5-171)

### साथ धीरान्यरूपेण तद्यक्षायतनं निशि । पूजामादाय साश्वासं सखीजनयुता ययौ ॥ १७२ (2-5-172)

_पदच्छेदः_ सा अथ धीरा अन्यरूपेण तत् यक्षायतनं निशि । पूजाम् आदाय सा साश्वासं सखीजनयुता ययौ ॥ १७२ (2-5-172)

_अन्वयः_ सा अथ  धीरा अन्यरूपेण तत् यक्षायतनं निशि पूजाम् आदाय साश्वासं सखीजनयुता ययौ ॥ १७२ (2-5-172)

### तत्रैत्य दक्षिणालोभादेतस्या एव पूजकः । ददौ प्रवेशमुद्धाट्य द्वारमुक्त्वा पुराधिपम् ॥ १७३ (2-5-173)

_पदच्छेदः_ तत्र एत्य दक्षिणालोभात् एतस्या एव पूजकः । ददौ प्रवेशम् उद्धाट्य द्वारम् उक्त्वा पुराधिपम् ॥ १७३ (2-5-173)

_अन्वयः_ तत्र एत्य (गत्वा) दक्षिणालोभात् एतस्या एव पुराधिपम् उक्त्वा पूजकः प्रवेशम् द्वारम् उद्धाट्य ददौ   ॥ १७३ (2-5-173)

### सा च प्रविश्य सस्त्रीके दृष्टे पत्यौ विलक्षिते । स्वं वेषं कारयित्वा तां निर्याहीत्यवदत्स्त्रियम् ॥ १७४ (2-5-174)

_पदच्छेदः_ सा च प्रविश्य सस्त्रीके दृष्टे पत्यौ विलक्षिते । स्वं वेषं कारयित्वा ताम् निर्याहीत्य अवदत् स्त्रियम् ॥ १७४ (2-5-174)

_अन्वयः_ सा च प्रविश्य सस्त्रीके दृष्टे पत्यौ विलक्षिते स्वं वेषं कारयित्वा ताम् स्त्रियम् निर्याहीत्य अवदत्  ॥ १७४ (2-5-174)

### सा च निर्गत्य रात्रौ स्त्री तद्वेषैव ततो ययौ । तस्थौ शक्तिमती तत्र तेन भर्त्रा समं तु सा ॥ १७५ (2-5-175)

_पदच्छेदः_ सा च निर्गत्य रात्रौ स्त्री तत् वेषैव ततो ययौ । तस्थौ शक्तिमती तत्र तेन भर्त्रा समं तु सा ॥ १७५ (2-5-175)

_अन्वयः_ सा स्त्री च निर्गत्य रात्रौ  तत् वेषैव ततो ययौ ।  सा शक्तिमती तत्र तेन भर्त्रा समं तु तस्थौ ॥ १७५ (2-5-175)

### प्रातश्च राजाधिकृतैरेत्य यावन्निरूप्यते । तावत्स्वपत्न्यैव युतः सर्वैः स ददृशे वणिक् ॥ १७६ (2-5-176)

_पदच्छेदः_ प्रातः च राजाधिकृतैः एत्य यावत् निरूप्यते । तावत् स्वपत्न्यैव युतः सर्वैः सः ददृशे वणिक् ॥ १७६ (2-5-176)

_अन्वयः_  राजाधिकृतैः प्रातः एत्य च यावत् निरूप्यते तावत् स्वपत्न्यैव युतः सर्वैः सः वणिक् ददृशे  ॥ १७६ (2-5-176) **सर्वैः**

### तद्बुद्ध्वा यक्षभवनान्मृत्योरिव मुखान्नृपः । दण्डयित्वा पुराध्यक्षं वणिजं तममोचयत् ॥ १७७ (2-5-177)

_पदच्छेदः_ तत् बुद्ध्वा यक्षभवनात् मृत्योः इव मुखात् नृपः । दण्डयित्वा पुराध्यक्षं वणिजं तम् अमोचयत् ॥ १७७ (2-5-177)

_अन्वयः_ तत् बुद्ध्वा यक्षभवनात् मृत्योः इव मुखात् नृपः दण्डयित्वा पुराध्यक्षं वणिजं तम् अमोचयत् ॥ १७७ (2-5-177)

### एवं शक्तिमती पूर्वं ररक्ष प्रज्ञया पतिम् । अहं तथैव भर्तारं गत्वा रक्षामि युक्तितः ॥ १७८ (2-5-178)

_पदच्छेदः_ एवं शक्तिमती पूर्वं ररक्ष प्रज्ञया पतिम् । अहं तथैव भर्तारं गत्वा रक्षामि युक्तितः ॥ १७८ (2-5-178)

_अन्वयः_ एवं शक्तिमती पूर्वं प्रज्ञया पतिम् ररक्ष । अहं तथैव भर्तारं गत्वा युक्तितः रक्षामि ॥ १७८ (2-5-178)

## श्वश्रूं रह उक्त्वा तपस्विनी । स्वचेटिकाभिः सहिता वणिग्वेषं चकार सा ॥ १७९ (2-5-179)

_पदच्छेदः_ इति देवस्मिता श्वश्रूं रहः उक्त्वा तपस्विनी । स्वचेटिकाभिः सहिता वणिग्वेषं चकार सा ॥ १७९ (2-5-179)

_अन्वयः_ इति  तपस्विनी देवस्मिता श्वश्रूं रह उक्त्वा स्वचेटिकाभिः सहिता सा वणिग्वेषं चकार  ॥ १७९ (2-5-179) 

### आरुह्य च प्रवहणं वणिज्याव्याजतस्ततः । कटाहद्वीपमगमद्यत्र सोऽस्याः पतिः स्थितः ॥ १८० (2-5-180)

_पदच्छेदः_ आरुह्य च प्रवहणं वणिज्याव्याजतः ततः । कटाहद्वीपम् अगमत् यत्र सः अस्याः पतिः स्थितः ॥ १८० (2-5-180)

_अन्वयः_ आरुह्य च प्रवहणं वणिज्याव्याजतः ततः कटाहद्वीपम् अगमत् यत्र सः अस्याः पतिः स्थितः ॥ १८० (2-5-180)

### गत्वा तं च पतिं तत्र वणिङ्मध्ये ददर्श सा । गुहसेनं समाश्वासमिव मूर्तिधरं बहिः ॥ १८१ (2-5-181)

_पदच्छेदः_ गत्वा तं च पतिं तत्र वणिङ्मध्ये ददर्श सा । गुहसेनं समाश्वासम् इव मूर्तिधरं बहिः ॥ १८१ (2-5-181)

_अन्वयः_ सा तत्र गत्वा तं पतिं गुहसेनं समाश्वासमिव मूर्तिधरं च वणिङ्मध्ये बहिः ददर्श  ।   ॥ १८१ (2-5-181)

### सोऽपि तां पुरुषाकारां दूरादृष्ट्वा पिबन्निव । प्रियायाः सदृशः कोऽयं वणिक्स्यादित्यचिन्तयत् ॥ १८२ (2-5-182)

_पदच्छेदः_ सः अपि तां पुरुषाकारां दूराद् दृष्ट्वा पिबन् इव । प्रियायाः सदृशः कः अयं वणिक् स्यात् इति अचिन्तयत् ॥ १८२ (2-5-182)

_अन्वयः_ सः अपि तां पुरुषाकारां दूराद् दृष्ट्वा पिबन्निव प्रियायाः सदृशः कः अयं वणिक् स्यात् इति अचिन्तयत् ॥ १८२ (2-5-182)

### सा च देवस्मिता तत्र भूपं गत्वा व्यजिज्ञपत् । विज्ञप्तिर्मेऽस्ति तत्सर्वाः संघट्यन्तां प्रजा इति ॥ १८३ (2-5-183)

_पदच्छेदः_ सा च देवस्मिता तत्र भूपं गत्वा व्यजिज्ञपत् । विज्ञप्तिः मे अस्ति तत् सर्वाः संघट्य अन्तां प्रजा इति ॥ १८३ (2-5-183)

_अन्वयः_ सा च देवस्मिता तत्र भूपं गत्वा व्यजिज्ञपत् । विज्ञप्तिः मे अस्ति तत् सर्वाः प्रजा संघट्यन्तां  इति ॥ १८३ (2-5-183)

### ततः सर्वान्समानीय राजा पौरान्सकौतुकः । का ते विज्ञप्तिरस्तीति वणिग्वेषामुवाच ताम् ॥ १८४ (2-5-184)

_पदच्छेदः_ ततः सर्वान् समानीय राजा पौरान् सकौतुकः । का ते विज्ञप्तिः अस्तीति वणिग्वेषाम् उवाच ताम् ॥ १८४ (2-5-184)

_अन्वयः_ ततः   राजा  सकौतुकः सर्वान् पौरान्  समानीय । का ते विज्ञप्तिः अस्तीति वणिग्वेषाम् ताम् उवाच  ॥ १८४ (2-5-184)

### ततो देवस्मितावादीदिह मध्ये मम स्थिताः । पलाय्य दासाश्चत्वारस्तान्मे देवः प्रयच्छतु ॥ १८५ (2-5-185)

_पदच्छेदः_ ततः देवस्मिता अवादीत्  इदम् मध्ये मम स्थिताः । पलाय्य दासाः चत्वारः तान् मे देवः प्रयच्छतु ॥ १८५ (2-5-185)

_अन्वयः_ ततः देवस्मिता अवादीत् इदम् मध्ये मम स्थिताः पलाय्य दासाः चत्वारः तान् मे देवः प्रयच्छतु ॥ १८५ (2-5-185)

### अथ तामवदद्राजा सर्वे पौरा इमे स्थिताः । तत्सर्वान्प्रत्यभिज्ञाय निजान्दासान्गृहाण तान् ॥ १८६ (2-5-186)

_पदच्छेदः_ अथ ताम् अवदत् राजा सर्वे पौराः इमे स्थिताः । तत् सर्वान् प्रत्यभिज्ञाय निजान् दासान् गृहाण् तान् ॥ १८६ (2-5-186)

_अन्वयः_ अथ ताम् अवदत् राजा सर्वे पौराः इमे स्थिताः । तत् सर्वान् प्रत्यभिज्ञाय निजान् दासान् तान् गृहाण् ॥ १८६ (2-5-186)

### ततस्तया जगृहिरे स्वगृहे प्राक्खलीकृताः । वणिक्सुतास्ते चत्वारः शिरःस्वाबद्धशाटकाः ॥ १८७ (2-5-187)

_पदच्छेदः_ ततः तया जगृहिरे स्वगृहे प्राक् खलीकृताः । वणिक् सुताः ते चत्वारः शिरःस्वाबद्धशाटकाः ॥ १८७ (2-5-187)

_अन्वयः_ ततः तया प्राक् स्ववगृहे खलीकृताः वणिग्सुताः ते चत्वारः शिरःस्वाबद्धशाटकाः जगृहिरे ।  ॥ १८७ (2-5-187)

### सार्थवाहसुता एते कथं दासा भवन्ति ते । इति क्रुद्धाश्च तामूचुस्तत्रस्था वणिजस्तदा ॥ १८८ (2-5-188)

_पदच्छेदः_ सार्थवाहसुताः एते कथं दासाः भवन्ति ते । इति क्रुद्धाः च ताम् उचुः तत्रस्था वणिजः तदा ॥ १८८ (2-5-188)

_अन्वयः_ सार्थवाहसुताः एते कथं दासाः भवन्ति ते । इति क्रुद्धाः च ताम् उचुः तत्रस्था वणिजः तदा ॥ १८८ (2-5-188)

### ततः प्रत्यब्रवीत्सा तान्यदि न प्रत्ययोऽस्ति वः । ललाटं प्रेक्ष्यतामेषां शुनः पादाङ्कितं मया ॥ १८९ (2-5-189)

_पदच्छेदः_ ततः प्रत्यब्रवीत् सा तान् यदि न प्रत्ययः अस्ति वः । ललाटं प्रेक्ष्यताम् एषां शुनः पादाङ्कितं मया ॥ १८९ (2-5-189)

_अन्वयः_ सा ततः प्रत्यब्रवीत् - तान् यदि न प्रत्ययः अस्ति , वः एषां ललाटं प्रेक्ष्यताम् । शुनः पादाङ्कितं मया ॥ १८९ (2-5-189)

### तथेति तेषामुन्मोच्य चतुर्णां शीर्षपट्टकान् । सर्वेऽपि ददृशुस्तत्र शुनःपादं ललाटगम् ॥ १९० (2-5-190)

_पदच्छेदः_ तथा इति  तेषाम् उन्मोच्य चतुर्णां शीर्षपट्टकान् । सर्वेऽपि ददृशुः तत्र शुनःपादं ललाटगम् ॥ १९० (2-5-190)

_अन्वयः_ तथा इति तेषाम्  चतुर्णां शीर्षपट्टकान् उन्मोच्य सर्वेऽपि तत्र शुनःपादं ललाटगम् ददृशुः ॥ १९० (2-5-190)

### लज्जितेऽथ वणिग्ग्रामे राजा संजातविस्मयः । किमेतदिति पप्रच्छ स तां देवस्मितां स्वयम् ॥ १९१ (2-5-191)

_पदच्छेदः_ लज्जिते अथ वणिग्ग्रामे । राजा संजातविस्मयः किम् एतत् इति पप्रच्छ सः ताम् देवस्मिताम् स्वयम् ॥ १९१ (2-5-191)

### सा शशंस यथावृत्तं सर्वेऽपि जहसुर्जनाः । न्याय्यास्ते भवतीदासा इति तां चावदन्नृपः ॥ १९२ (2-5-192)

_पदच्छेदः_ सा शशंस यथावृत्तं सर्वेऽपि जहसुः जनाः । न्याय्याः ते भवतीदासाः इति ताम् च आवदन् नृपः ॥ १९२ (2-5-192)

_अन्वयः_ सा  यथावृत्तं शशंस । सर्वेऽपि  जनाः जहसुः । न्याय्याः ते भवतीदासाः इति नृपः ताम् च आवदन्  ॥ १९२ (2-5-192)

### ततोऽन्ये वणिजस्तेषां चतुर्णां दास्यमुक्तये । ददुस्तस्यै धनं भूरि साध्व्यै दण्डं च भूपतेः ॥ १९३ (2-5-193)

_पदच्छेदः_ ततः अन्ये वणिजः तेषां चतुर्णां दास्यम् उक्तये । ददुः तस्यै धनं भूरि साध्व्यै दण्डं च भूपतेः ॥ १९३ (2-5-193)

_अन्वयः_ ततः अन्ये वणिजः तेषां चतुर्णां दास्यम् उक्तये । भूपतेः तस्यै साध्व्यै धनं भूरि ददुः  दण्डं च ॥ १९३ (2-5-193)

### आदाय तद्धनमवाप्य पतिं च तं स्वं देवस्मिता सकलसज्जनपूजिता सा । प्रत्याययौ निजपुरीमथ ताम्रलिप्तीं नास्या बभूव च पुनः प्रियविप्रयोगः ॥ १९४ (2-5-194)

_पदच्छेदः_ आदाय तत् धनम् अवाप्य पतिं च तम् स्वम् देवस्मिता सकलसज्जनपूजिता सा । प्रत्याययौ निजपुरीम् अथ ताम्रलिप्तीं नास्या बभूव च पुनः प्रियविप्रयोगः ॥ १९४ (2-5-194)

_अन्वयः_ देवस्मिता सकलसज्जनपूजिता सा आदाय तत् धनम् अवाप्य पतिं च तम् स्वम् प्रत्याययौ निजपुरीम् अथ ताम्रलिप्तीं । नास्या बभूव च पुनः प्रियविप्रयोगः ॥ १९४ (2-5-194)

### इति स्त्रियो देवि महाकुलोद्गता विशुद्धधीरैश्चरितैरुपासते । सदैव भर्तारमनन्यमानसाः पतिः सतीनां परमं हि दैवतम् ॥ १९५ (2-5-195)

_पदच्छेदः_ इति स्त्रियः देवि महाकुलोद्गताः विशुद्धधीरैः चरितैः उपासते । सदैव भर्तारम् अनन्य मानसाः पतिः सतीनां परमं हि दैवतम् ॥ १९५ (2-5-195)

_अन्वयः_ इति  देवि! अनन्य मानसाः महाकुलोद्गताः स्त्रियः विशुद्धधीरैः चरितैः सदैव भर्तारम् उपासते  । सतीनां पतिः  परमं हि दैवतम् ॥ १९५ (2-5-195)

### इत्याकर्ण्य वसन्तकस्य वदनादेतामुदारां कथांमार्गे वासवदत्तया नवपरित्यक्ते पितुर्वेश्मनि । तल्लज्जासदनं विधाय विदधे वत्सेश्वरे भर्तरिप्राक्प्रौढप्रणयावबद्धमपि तद्भक्त्येकतान मनः ॥ १९६ (2-5-196)

_पदच्छेदः_ इति आकर्ण्य वसन्तकस्य वदनात् एताम् उदारां कथां मार्गे वासवदत्तया नवपरित्यक्ते पितुः वेश्मनि । तत् लज्जासदनं विधाय विदधे वत्सेश्वरे भर्तरि प्राक् प्रौढप्रणयावबद्धम् अपि तत् भक्त्या एकतान् मनः ॥ १९६ (2-5-196)

_अन्वयः_ इति आकर्ण्य वसन्तकस्य वदनात् एताम् उदारां कथां मार्गे वासवदत्तया नवपरित्यक्ते पितुः वेश्मनि । तत् लज्जासदनं विधाय विदधे वत्सेश्वरे भर्तरि प्राक् प्रौढप्रणयावबद्धम् अपि तत् भक्त्या एकतान् मनः ॥ १९६ (2-5-196)

### इति महाकविश्रीसोमदेवभट्टविरचिते कथासरित्सागरे कथामुखलम्बके पञ्चमस्तरङ्गः ।

