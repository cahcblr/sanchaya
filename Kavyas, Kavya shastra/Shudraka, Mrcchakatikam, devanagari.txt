॥ श्रीशूद्रककविविरचितं मृ च्छ क टि क म् ॥

(नान्दिः)

पर्यङ्कग्रन्थिबन्धद्विगुणितभुजगाश्लेषसंवीतजानो-
रन्तᳲ प्राणावरोधव्युपरतसकलज्ञानरुद्धेन्द्रियस्य ।
आत्मन्यात्मानमेव व्यपगतकरणम् पश्यतस्तत्त्वदृष्ट्या
शंभो वᳲ पातु शून्येक्षणघटितलयब्रह्मलग्नस् समाधिः ॥ १ ॥

पातु वो नीलकण्ठस्य कण्ठः श्यामाम्बुदोपमः ।
गौरीभुजलता यत्र विद्युल्लेखेव राजते ॥२॥

( इति नान्द्यन्ते )

सूत्रधारः- अलमनेन परिषत्कुतूहलविमर्दकारिणा परिश्रमेण ।
एवमहमार्यमिश्रान्प्रणिपत्य विज्ञापयामि–- यदिदं वयं मृच्छकटिकं नाम प्रकरणं प्रयोक्तुं व्यवसिताः ।

एतत्कविः किल,-

द्विरदेन्द्रगतिश् चकोरनेत्रᳲ परिपूर्णेन्दुमुखस् सुविग्रहश्च ।
द्विजमुख्यतमᳳ कविर्बभूव प्रथितश् शूद्रक इत्यगाधसत्वः ॥३॥ // औपच्छन्दसिकेन

अपि च,

ऋग्वेदं सामवेदं गणितमथ कलां वैशिकीं हस्तिशिक्षां
ज्ञात्वा शर्वप्रसादाद्व्यपगततिमिरे चक्षुषी चोपलभ्य।
राजानं वीक्ष्य पुत्रं परमसमुदयेनाश्वमेधेन चेष्ट्वा
लब्ध्वा चायुश् शताब्दं दशदिनसहितं शूद्रकोऽग्निं प्रविष्टः ॥४॥ // शार्दूलविक्रीडितम्

अपि च,

समरव्यसनी प्रमादशून्यᳳ ककुदं वेदविदां तपोधनश्च ।
परवारणबाहुयुद्धलुब्धः क्षितिपालᳳ किल शूद्रको बभूव॥५॥ // औपच्छन्दसिकेन

अस्यां च तत्कृतौ -

अवन्तीपुर्यां द्विजसार्थवाहो युवा दरिद्रᳳ किल चारुदत्तः।
गुणानुरक्ता गणिका च यस्य वसन्तशोभेव वसन्तसेना ॥६॥ // उपेन्द्रवज्रया

तयोरिदं सत्सुरसोत्सवाश्रयं
नयप्रचारं व्यवहारदुष्टताम् ।
खलस्वभावं भवितव्यतां तथा
चकारसर्वं किल शूद्रको नृपः॥७॥ // वंशस्थेन

( परिक्रम्यावलोक्य च ) अये, शून्येयमस्मत्संगीतशाला, क्व नु गताः कुशीलवा भविष्यन्ति ।
( विचिन्त्य ) ज्ञातम्;

शून्यमपुत्रस्य गृहञ् चिरशून्यन् नास्ति यस्य सन्मित्रम्।
मूर्खस्य दिशश् शून्यास् सर्वं शून्यन् दरिद्रस्य॥ ८ ॥ // आर्यया

कृतं च संगीतकं मया ।
अनेन चिरसंगीतोपासनेन ग्रीष्मसमये प्रचण्डदिनकरकिरणोच्छुष्कपुष्करबीजमिव प्रचलिततारके क्षुधा 
ममाक्षिणी खटखटायेते । तद्यावद्गृहिणीमाहूय पृच्छामि, अस्ति किंचित्प्रातराशो न वेति ।

एषोऽस्मि भोः, कार्यवशात्प्रयोगवशाच्च प्राकृतभाषी संवृत्तः ।

अविद अविद भोः ! चिरसंगीदोवासणेण सुक्खपोक्खरणालाई विअ मे बुभुक्खाए मिलाणाइं अंगाई ।
[अविद अविद भोः! चिरसंगीतोपासनेन शुष्कपुष्करनालिनीव मे बुभुक्षया म्लानान्यङ्गानि ।]

ता जाव गेहं गदुअ जाणामि, अस्थि किं पि कुडुंबिणीए उववादिदं ण वेत्ति ।
[तद्यावद्गृहं गत्वा जानामि। अस्ति किमपि कुटुम्बिन्या उपपादितं न वेति ।]

(परिक्रम्यावलोक्य च ) एदं तं अम्हाणं गेहूं, ता पविसामि ।
[इदं तदस्माकं गृहम्। तत्प्रविशामि। ]

(प्रविश्यावलोक्य च ) हीमाणहे, किं णु खु अम्हाणं गेहे अवरं विअ संविहाण वट्टदि ।
[आश्चर्यम्। किं नु खल्वस्माकं गृहेऽपरमिव संविधानकं वर्तते। ]

आआमितंडुलोदअप्पवाहा रच्छा, लोहकडाहपरिअत्तणकसणसारा किदविसेस विअ जुअदी अहिअदरै सोहदि भूमी ।
[आयामितण्डुलोदकप्रवाहा रथ्या, लोहकटाहपरिवर्तनकृष्णसारा, कृतविशेषकेवयुवत्यधिकतरं शोभते भूमिः ।]

सिणिद्धगंधेण उद्दीविअंती विअअघिगं बाधेदि में बुभुक्खा । ता किं पुव्वविढत्तं णिहाणं उपरणं भवे ।
[स्निग्धगन्धेनोद्दीप्यमानेयाधिकं बाधते मां बुभुक्षा । तत्किं पूर्वार्जितं निधानमुत्पनं भवेत् । ]

आदु अहं जेव्व बुभुक्खादो ओदाणमअं जीअलोअं पेक्खामि । णस्थि किल पादरासो अम्हाणं गेहे । 
[वाहमेव बुभुक्षात ओदनमयं जीवलोकं पश्यामि । नास्ति किल प्रातराशोऽस्माकं गृहे । ]

पाणञ्चअं बाधेदि में बुभुक्खा । इध सव्वं णवं विअ संविदाणं वट्टदि। एक्का वण्णअं पीसेदि, अवरा सुमणाओ गुंफेदि। 
[प्राणाधिकं बाधते मां बुभुक्षा । इह सर्वं नवमिव संविधानकं वर्तते । एका वर्णकं पिनष्टि, अपरा सुमनसो ग्रथ्नाति ।]

(विचिन्त्य ) किं ण्णेदं । भोदु । कुडुंबिणि सद्दाविअ परमत्थं जाणिस्सं ।
[किंन्विदम् । भवतु, कुटुम्बिनीं शब्दाप्य परमार्थं ज्ञास्यामि ।]

( नेपथ्याभिमुखमवलोक्य । ) अज्जे । इदो दाव ।
[आर्ये! इतस्तावत् ।]

नटी--( प्रविश्य ।) अज्ज! इअं म्हि 
[आर्य ! इयमस्मि । ]

सूत्रधारः--अज्जे! साअदं दे ।
[ आर्ये ! स्वागतं ते ।]

नटी-- आणवेदु अज्जो को णिओओ अणुचिट्ठीअदु त्ति । 
[ आज्ञापयत्वार्यः को नियोगोऽनुष्ठीयतामिति । ]

सुत्रधारः-- अज्जे ! ( ‘चिरसंगीदोवासण’' इत्यादि पठित्वा ।) अत्थि किं पि अम्हाणं गेहे असिदश्वं ण वेत्ति । 
[ आर्ये ! अस्ति किमप्यस्माकं गेहेऽशितव्यं न वेति ।]

नटी-- अज्जे! सव्वं अत्थि ।
[ आर्य ! सर्वमस्ति । ]

सुत्रधारः- किं किं अस्थि ? 
[ किं किमस्ति ? ।]

नटी- तं जधा- गुडोदणं घिअं दहीं तंडुलाइं, अज्जेण अत्तब्वं रसाअणं सव्वं अत्थि त्ति । एवं ते देवा आसासेंतु ।
[तद्यथा- गुडौदनं घृतं दधि तण्डुलाः, आर्येणात्तव्यं रसायनं सर्वमस्तीति । एवं तव देवा आशासन्ताम् ।]

सूत्रधारः-- किं अम्हाणं गेहे सव्वं अत्थि? आदु परिहससि ?।
[किमस्माकं गेहे सर्वमस्ति ? अथवा परिहससि ? ।]

नटी--( स्वगतम् ) परिहसिस्सं दाव । ( प्रकाशम् ) अज्ज अत्थि आवणे ।
[ परिहसिष्यामि तावत् । आर्य ! अस्त्यापणे ।]

सुत्रधारः---( सक्रोधम् ) आः, अणज्जे! एवं ते आसा छिज्जिस्सदि । अभावं अ गमिस्ससि । 
जं दाणिं अहं वरंडलंबुओ विअ दूरं उक्खिविअ पाडिदो । 
[ आः अनायें! एवं तवाशा छेत्स्यति । अभावं च गमिष्यसि । यदिदानीमहं वरण्डलम्बुक इव दूरसुरिक्षप्य पातितः । ]

नटी-- मरिसेदु मरिसेदु अज्जो, परिहासो खु एसो । 
[ मर्षतु मर्षत्वार्यः, परिहासः खल्वेषः । ]

सुत्रधारः---ता किं उण इमं णवं विअ संविहाणअं वट्टदि ? । एक्का वण्णअं पीसेदि, अवरा सुमणाओ गुंफेदि, इअं अपंचवणकुसुमोवहारसेहिदा भूमी ।
[ तत्किं पुनरिदं नवमिव संविधानकं वर्तते ? । एका वर्णकं पिनष्टि, अपरा सुमनसो गुम्फति, इयं च पञ्चवर्णकुसुमोपहारशोभिता भूमिः ।]

नटी-- अज्ज उववासो गहिदो ।
[ आद्योपवासो गृहीतः ।]

सूत्रधारः- किंणामधेओ अअं उववासो ? ।
[ किंनामधेयोऽयमुपवासः ? ]

नटी— अहिरूअवदी णाम।
[अभिरूपपतिर्नाम।]

सूत्रधारः— अज्जे! इहलोइओ आदु पारलोइओ?
[आर्ये! इहलौकिकोऽथवा पारलौकिकः?]

नटी— अज्ज! पारलोइओ।
[आर्य! पारलौकिकः।]

सूत्रधारः—(सरोषम्।) पेक्खंतु पेक्खंतु अज्जमिस्सा! ममकेरकेण भत्तपरिव्वएण पारलोइओ भत्ता अण्णेसीअदि।
[प्रेक्षन्तां प्रेक्षन्तामार्यमिश्राः! मदीयेन भक्तपरिव्ययेन पारलौकिको भर्तान्विष्यते।]

नटी—- अज्ज! पसीद पसीद। तुमं ज्जेव्व जम्मंतरे वि भविस्ससि त्ति उववसिदम्हि।
[आर्य! प्रसीद प्रसीद। त्वमेव जन्मान्तरेऽपि भविष्यसीत्युपोषिताऽस्मि।]

सूत्रधारः-—अध अअं उववासो केण दे उवदिट्ठो?
[अथायमुपवासः केन तवोपदिष्टः?]

नटी—- अज्जस्स ज्जेव्व पिअवअस्सेण जुण्णवुड्ढेण। 
[आर्यस्यैक प्रियवयस्येन जूर्णवृद्धेन।]

सूत्रधारः—- (सकोपम्।) आः दासीए उत्ता जुण्णवुड्ढा, कदा णु हु तुमं कुविदेण रण्णा पालएण 
णववहूकेसहत्थं विअ ससुअंधं कप्पिज्जंतं पेक्खिस्सं।
[आः दास्याःपुत्र जूर्णवृद्ध! कदा नु खलु त्वां कुपितेन राज्ञा पालकेन नववधूकेशहस्तमिव ससुगन्धं छेद्यमानं प्रेक्षिष्ये।]

नटी-- पसीददु अज्जो । अज्जस्स जेव्व पारलोइओ अअं उववासो अणुचिट्ठीअदि । ( इति पादयोः पतति ।)
[ प्रसीदत्वार्यः । आर्यस्यैव पारलौकिकोऽयमुपवासः अनुष्ठीयते । ]

सूत्रधारः-- अज्जे ! उट्ठेहि । कधेहि एत्थ उववासे केण कज्जं ?।
[आर्य ! उत्तिष्ठ । कथयात्रोपवासे केन कार्यम् ? । ]

नटी--अम्हारिसजणजोग्गेण बम्हणेण उवणिमंतिदेण ।
[ अस्मादृशजनयोग्येन ब्राह्मणेनोपनिमन्त्रितेन । ]

सूत्रधारः-- अदो गच्छदु अज्जा । अहं पि अम्हारिसणजोगं बम्हण उवणिमंतेमि ।
[ अतो गच्छत्वार्या । अहमप्यस्मादृशजनयोग्यब्राह्मणमुपनिमन्त्रयामि । ]

नटी-- जं अज्जो आणवेदि । ( इति निष्क्रान्ता ।)
[यदार्य आज्ञापयति ।]

सूत्रधारः-- ( परिक्रम्य ।) हीमाणहे, ता कधं मए एवं सुसमिद्धाए उज्जइणीए अम्हारिसजणजोग्गो बम्हण अण्णेसिदव्यो? 
[आश्चर्यम्, तस्मात्कथं मयैवं सुसमृद्धायामुज्जयिन्यामस्मादृशजनयोग्यो ब्राह्मणोऽन्वेषितव्यः? ]

( विलोक्य ।) एसो चारुदत्तस्स मित्तं मित्तेओ इदो जेव्व आअच्छदि । भोदु, पुछिस्सं दाव । अज्ज मित्तेअ ।
[एष चारुदत्तस्य मित्रं मैत्रेय इत एवागच्छति। भवतु, प्रक्ष्यामि तावत्। आर्य मैत्रेय!]

अम्हाणं गेहे असिदुं अग्गणी भोदु अज्जो।
[अस्माकं गृहेऽशितुमग्रणीर्भवत्वार्यः।]

(नेपथ्ये) -- भो! अण्णं बम्हणं उवणिमंतेदु भवं; वावुडो दाणिं अहं।
[भोः! अन्यं ब्राह्मणमुपनिमन्त्रयतु भवान्; व्यापृत इदानीमहम्।]

सूत्रधारः— अज्ज! संपण्णं भोअणं णीसवत्तं च। अवि अ दक्खिणा वि दे भविस्सदि।
[आर्य! सम्पन्नं भोजनं निःसपत्नं च। अपि च दक्षिणापि ते भविष्यति।]

(पुनर्नेपथ्ये) -- भो, जधा दाणिं पढमं ज्जेव्व पच्चादिट्ठोसि, ता को दाणिं दे णिब्बंधो पदे पदे मं अणुबंधेदुं? 
[भोः, यदिदानीं प्रथममेव प्रत्यादिष्टोऽसि, तत्क इदानीं ते निर्बन्धः पदे पदे मामनुरोद्धुम्?]

सुत्रधारः-— पच्चादिट्टो म्हि एदिणा। भोदु, अण्णं बम्हणं उवणिमंतेमि। (इति निष्क्रान्तः)
[प्रत्यादिष्टोऽस्म्येतेन। भवतु, अन्यं ब्राह्मणमुपनिमन्त्रयामि।]

॥ इत्यामुखम् ॥

(प्रविश्य प्रावारहस्तः)

मैत्रेयः—- ('अण्णं बम्हणं' इति पूर्वोक्तं पठित्वा) अधवा, मए वि मित्तेएण परस्स आमंतणआइं पक्खिदव्वाइं। हा अवत्थे! 
[अथवा मयापि मैत्रेयेण परस्यामन्त्रणकानि समीहितव्यानि। हा अवस्थे!]

तुलीअसि। जो णाम अहं तत्थभवदो चारुदत्तस्स रिद्धीए अहोरत्तं पअत्तसिद्धेहिं उग्गारसुरहिगंधेहिं मोदएहिं ज्जेव्व आसिदो 
[तुलयसि। यो नामाहं तत्रभवतश्चारुदत्तस्य ऋद्ध्याऽहोरात्रं प्रयत्नसिद्धैरुद्गारसुरभिगन्धिभिर्मोदकैरेवाशितो ]

अब्भंतरचदुस्सालअदुए उबविट्टो मल्लक्कसदपरिवुदो चित्तअरो विअ अंगुलीहिं छिविअ छिविअ अवणेमि। 
[अऽभ्यन्तरचतुःशालकद्वार उपविष्टो मल्लकशतपरिवृतश्चित्रकर इवाङ्गुलीभिः स्पृष्ट्वा स्पृष्ट्वापनयामि। ]

णअरचत्तस्वुसहो विअ रोमंथाअमाणो चिट्ठामि, सो दाणिं अहं तस्स दलिद्ददाए जहिं तहिं चरिअ गेहपारावदो 
[नगरचत्वरवृषभ इव रोमन्थायमानस्तिष्ठामि, स इदानीमहं तस्य दरिद्रतया यत्र तत्र चरित्वा गृहपारावत]

विअ आवासणिमित्तं इध आअच्छामि। एसो अज्जचारुदत्तस्स पिअवअस्सेण जुण्णवुड्ढेण जादीकुसुमवासिदो पावारओ 
[इवावासनिमित्तमत्रागच्छामि। एष चार्यचारुदत्तस्य प्रियवयस्येन जूर्णवृद्धेन जातीकुसुमवासितः प्रावारको]

अणुप्पेसिदो सिद्धीकिददेवकजस्स अज्जचारुदत्तस्स उवणेदवो त्ति। ता जाव अज्जचारुदत्तं पेक्खामि। 
(परिक्रम्यावलोक्य च)
[अनुप्रेषितः सिद्धीकृतदेवकार्यस्यार्यचारुदत्तस्योपनेतव्य इति। तद्यावदार्यचारुदत्तं पश्यामि।]

एसो अज्जचारुदत्तो सिद्धीकिददेयकज्जो गिहदेवदाणं बलिं हरेतो इदो ज्जेव्व आअच्छदि।
[एष आर्यचारुदत्तः सिद्धीकृतदेवकार्यो गृहदेवतानां बलिं हरन्नित एवागच्छति।]

(ततः प्रविशति यथानिर्दिष्टश्चारुदत्तो रदनिका च)

चारुदत्तः—(ऊर्ध्वमवलोक्य सनिर्वेदं निःश्वस्य च)

यासां बलिः सपदि मद्गृहदेहलीनां
हंसैश्च सारसगणैश्च विलुप्तपूर्वः।
तास्वेव सम्प्रति विरूढतृणाङ्कुरासु
बीजाञ्जलिः पतति कीटमुखावलीढः॥९॥ // वसन्ततिलकया

(इति मन्दं मन्दं परिक्रम्योपविशति) <--

विदूषकः— एसो अज्जचारुदत्तो। ता जाव संपदं उवसप्पामि। (उपसृत्य) सोत्थि भवदे। वड्ढदु भवं।
[एष आर्यधारुदत्तः। तद्यावत्सांप्रतमुपसर्पामि। स्वस्ति भवते। वर्धतां भवान्।]

चारुदत्तः— अये! सर्वकालमित्रं मैत्रेयः प्राप्तः। सखे! स्वागतम्। आस्यताम्।

विदुषकः— जं भवं आणवेदि। (उपविश्य) भो वअस्स! एसो दे पिअवअस्सेण जुण्णवुड्ढेण जादीकुसुमवासिदो 
[यद्भवानाज्ञापयति। भो वयस्य! एष ते प्रियवयस्येन जूर्णवृद्धेन जातीकुसुमवासितः]

पावारओ अणुप्पेसिदो सिद्धीकिददेवकज्जस्स अज्जचारुदत्तस्स तुए उवणेदव्वो त्ति। (समर्पयति) 
[प्रावारकोऽनुप्रेषितः सिद्धीकृतदेवकार्यस्यार्यचारुदत्तस्य त्वयोपनेतव्य इति।]

(चारुदत्तो गृहीत्वा सचिन्तः स्थितः)

विदूषकः— भो! किं इदं चिंतीअदि?। 
[भोः, किमिदं चिन्त्यते?।]

चारुदत्तः— वयस्य!

सुखं हि दुःखान्यनुभूय शोभते घनान्धकारेष्विव दीपदर्शनम्।
सुखात्तु यो याति नरो दरिद्रतां धृतः शरीरेण मृतः स जीवति॥१०॥ // वंशस्थेन

विदूषकः— भो वअस्स! मरणादो दालिद्दादो वा कदरं दे रोअदि ।
[भो वयस्य! मरणाद्दारिद्र्याद्वा कतरत्ते रोचते?।]

चारुदत्तः—वयस्य!

दारिद्र्यान्मरणाद्वा
मरणं मम रोचते न दारिद्र्यम्।
अल्पक्लेशं मरणं
दारिद्र्यमनन्तकं दुःखम्॥ 11 [आर्यया]

विदूपकः— भो वअस्स! अलं संतप्पिदेण। पणइजणसंकामिदविहवस्स सुरजणपीदसेसस्स पडिवच्चंदस्स विअ परिक्खओ वि दे अहिअदरं रमणीओ।
[भो वयस्य! अलं संतप्तेन। प्रणयिजनसंक्रामितविभवस्य सुरजनपीतशेषस्य प्रतिपच्चन्द्रस्येव परिक्षयोऽपि तेऽधिकतरं रमणीयः।]

चारुदत्तः— वयस्य! न ममार्थान्प्रति दैन्यम्। पश्य,—

एतत्तु मां दहति यद्गृहमस्मदीयं
क्षीणार्थमित्यतिथयः परिवर्जयन्ति।
संशुष्कसान्द्रमदलेखमिव भ्रमन्तः
कालात्यये मधुकराः करिणः कपोलम्॥ 12 [वसन्ततिलकया]

विदूषकः—भो वअस्स! एदे क्खु दासीए पुत्ता अत्थकल्लवत्ता वरडाभीदा विअ गोवालदारआ अरण्ये जहिं जहिं ण खज्जंति तहिं तहिं गच्छंति।
[भो वयस्य! एते खलु दास्याःपुत्रा अर्थकल्यवर्ता वरटाभीता इव गोपालदारका अरण्ये यत्र यत्र न खाद्यन्ते तत्र तत्र गच्छन्ति।]

चारुदत्तः—वयस्य!

सत्यं न मे विभवनाशकृतास्ति चिन्ता
भाग्यक्रमेण हि धनानि भवन्ति यान्ति।
एतत्तु मां दहति नष्टधनाश्रयस्य
यत्सौहृदादपि जनाः शिथिलीभवन्ति॥ 13 [वसन्ततिलकया]

अपि च,—

दारिद्याद्ध्रियमेति ह्रीपरिगतᳲ प्रभ्रश्यते तेजसो
निस्तेजाᳲ परिभूयते परिभवान्निर्वेदमापद्यते ।
निर्विण्णश्शुचमेति शोकविहतो बुद्ध्या परित्यज्यते
निर्बुद्धिः क्षयमेत्यहो निधनता सर्वापदामास्पदम् ॥ १४ ॥ [शार्दूलविक्रीडितेन]

विदूषकः—भो वअस्स! तं ज्जेव अत्थकल्लवत्तअं सुमरिअ अलं संतप्पिदेण। 
[भो वयस्य तमेवार्थकल्यवर्त स्मृत्वालं संतापितेन।]

चारुदत्तः—वयस्य! दारिद्र्यं हि पुरुषस्य,—

निवासश्चिन्तायाᳲ परपरिभवो वैरमपरं
जुगुप्सा मित्राणां स्वजनजनविद्वेषकरणम्।
वनं गन्तुं बुद्धिर्भवति च कलात्परिभवो
हृदिस्थः शोकाग्निर्न च दहति संतापयति च ॥ १५ ॥ [शिखरिणी]

तद्वयस्य! कृतो मया गृहदेवताभ्यो बलिः। गच्छ, त्वमपि चतुष्पथे मातृभ्यो बलिमुपहर।

विदूषकः— ण गमिस्सं। [न गमिष्यामि।]

चारुदत्तः— किमर्थम्?।

विदूषकः— जदो एव्वं पूइज्जंता वि देवणा ण दे पसीदंति, ता को गुणो देवेसु अच्चिदेसु?। 
[यत एवं पूज्यमाना अपि देवता न ते प्रसीदन्ति, तत्को गुणो देवेष्वर्चितेषु?।]

चारुदत्तः— वयस्य! मा मैवम्, गृहस्थस्य नित्योऽयं विधिः;

तपसा मनसा वाग्भिᳲ पूजिता बलिकर्मभिः।
तुष्यन्ति शमिनां नित्यं देवताः किं विचारितैः? ॥ १६ ॥ [श्लोकेन]

तद्गच्छ, मातृभ्यो बलिमुपहर।

विदूषकः— भो! ण गमिस्सम् ; अण्णो को वि पउंजीअदु। मम उण बम्हणस्स सव्वं ज्जेव्व विपरीदं परिणमदि। 
[ भोः ! न गमिष्यामि। अन्यः कोऽपि प्रयुज्यताम् । मम पुनर्ब्राह्मणस्य सर्वमेव विपरीतं परिणमति।]

आदंसगदा विअ छाआ वामादो दक्खिणा दक्खिणादो वामा। अण्णं च एदाए पदोसवेलाए इध राअमग्गे 
[आदर्शगतेव छाया वामतो दक्षिणो दक्षिणतो वामा । अन्यच्चैतस्यां प्रदोष वेलायामिह राजमार्गे ]

गणिआ विडा चेडा राअवल्लहा अ पुरिसा संचरंति । तामंडूअलुद्धस्स कालसप्पस मूसिओ
[गणिका विटाश्चेटा राजवल्लभाश्च पुरुषाः संचरन्ति । तस्मान्मण्डूकलुब्धस्य कालसर्पस्य मूषिकः]

विअ अहिमुहावत्थिदो वज्झो दाणिं भविस्सं । तुम् इध उवविठ्ठो किं करिस्ससि ?। 
[इवाभिमुखापतितो वध्य इदानी भविष्यामि । त्वमिह उपविष्टः किं करिष्यसि ?।]

चारुदत्तः--भवतु, तिष्ठ तावत् ; अहं समाधिं निर्वर्तयामि ।

(नेपथ्ये)

तिष्ठ वसन्तसेने ! तिष्ठ ।

(ततः प्रविशति विटशकारचेटैरनुगम्यमाना वसन्तसेना )

विटः– वसन्तसेने ! तिष्ठ तिष्ठ,

किं त्वं भयेन परिवर्तितसौकुमार्या
नृत्यप्रयोगविशदौ चरणौ क्षिपन्ती ।
उद्विग्नचञ्चलकटाक्षविसृष्टदृष्टि-
र्व्याधानुसारचकिता हरिणीव यासि ॥ १७ ॥ [वसन्ततिलकया]

शकारः— च्यिष्ठ वशंतशेणिए! च्यिष्ठ,

किं याशि धावशि पलाअशि पक्खलंती
वाशू! पशीद ण मलिस्सशि च्यिट्ट दाव।
कामेण दज्झदि हु मे हडके तवश्शी
अंगाललाशिपडिदे विअ मंशखंडे ॥ १८ ॥

[तिष्ठ वसन्तसेनिके! तिष्ठ,

किं यासि धावसि पलायसे प्रस्खलन्ती
वासु! प्रसीद न मरिष्यसि तिष्ठ तावत्।
कामेन दह्यते खलु मे हृदयं तपस्वि
अङ्गारराशिपतितमिव मांसखण्डम्॥]

चेटः— अज्जुके! चिट्ठ, चिट्ठ,

उत्ताशिता गच्छशि अंतिका मे 
शंपुण्णपच्छा विअ गिम्हमोरी। 
ओवग्गदी शामिअभश्टके मे 
वण्णे गडे कुक्कडशावके व्व॥ १९ ॥

[आर्ये! तिष्ठ, तिष्ठ,
उत्त्रासिता गच्छस्यन्तिकान् मे
सम्पूर्णपक्षेव ग्रीष्ममयूरी।
अववल्गति स्वामिभट्टारको मे
वने गतः कुक्कुटशावक इव॥]

विटः—वसन्तसेने! तिष्ठ तिष्ठ,

किं यासि बालकदलीव विकम्पमाना
रक्ताञ्शुकम् पवनलोलदशं वहन्ती ।
रक्तोत्पलप्रकरकुड्मलमुत्सृजन्ती
टङ्कैर्मनश्शिलगुहेव विदार्यमाणा ॥ २० ॥ [वसन्ततिलकाया]

शकारः— च्यिष्ठ वशंतशेणिए! च्यिष्ठ,

मम मअणमणंगं मम्मथं वड्ढअंती
णिशि अ शअणके मे णिद्दअं आक्खिवंती।
पशलशि भअभीदा पक्खलंती खलंती
मम वशम्अणुजादा लावणश्शेव कुंती॥ २१॥

[तिष्ठ वसन्तसेने! तिष्ठ,—

मम मदनमनङ्गं मन्मथं वर्धयन्ती
निशि च शयनके मम निद्रामाक्षिपन्ती।
प्रसरसि भयभीता प्रस्खलन्ती स्खलन्ती
मम वशमनुयाता रावणस्येव कुन्ती॥]

विटः— वसन्तसेने!

किन् त्चम् पदैर्मम पदानि विशेषयन्ती
व्यालीव यासि पतगेन्द्रभयाभिभूता ।
वेगादहम् प्रविसृतᳲ पवनन् निरुन्ध्या
त्वन्निग्रहे तु वरगात्रि न मे प्रयत्नः ॥ २२ ॥ [वसन्ततिलकया]

शकारः— भावे भावे!

एशा णाणकमूशिकामकशिका मच्छाशिका लाशिका
णिण्णाशा कुलणाशिका अवशिका कामस्स मंजूशिका।
एशा वेशवहू शुवेशणिलआ वेशंगणा वेशिआ
एशे शे दशणामके मयि कले अज्जावि मं णेच्छदि ॥२३॥

[भाव भाव!

एषा नाणकमोषिकामकशिका मत्स्याशिका लासिका
निर्नासा कुलनाशिका अवशिका कामस्य मञ्जूषिका।
एषा वेशवधूः सुवेशनिलया वेशाङ्गना वेशिका
एतान्यस्या दश नामकानि मया कृतान्यद्यापि मां नेच्छति॥]

विटः—

प्रसरसि भयविक्लवा किमर्थं
प्रचलितकुण्डलघृष्टगण्डपार्श्वा।
विटजननखघट्टितेव वीणा
जलधरगर्जितभीतसारसीव॥२५॥

शकारः—

झाणज्झणंतबहुभूशणशद्दमिश्शं
किं दोव्वदी विअ पलाअशि लामभीदा।
एशे हलामि शहश त्ति जधा हणूमे
बिश्शावशुश्श बहिणिं विअ तं शुभद्दं ॥२५

[झणज्झणमिति बहुभूषणशब्दमिश्रं
किं द्रौपदीव पलायसे रामभीता।
एष हरामि सहसेति यथा हनूमान्
विश्वावसोभगिनीमिव तां सुभद्राम्॥]

चेटः —

लामेहि अ लाअवल्लहं तो क्खाहिशि मच्छमंशकं ।
एदेहिं मच्छमंशकेहिं शुणआ मडअं ण शेवन्दि ॥२६॥

[रमय च राजवल्लभं ततः खादिष्यसि मत्स्यमांसकम्।
एताभ्यां मत्स्यमांसाभ्यां श्वानो मृतकं न सेवन्ते॥]

विटः - भवति वसन्तसेने,

किन् त्वङ् कटीतटनिवेशितुमुद्वहन्ती
ताराविचित्ररुचिरं रचनाकलापम् ।
वक्त्रेण निर्मथितचूर्णमनश्शिलेन
त्रस्ता द्रुतन् नगरदैवतवत्प्रयासि ॥ २७ ॥ x ॥ वसन्ततिलकायाम् ।

शकारः - 

अम्हेहिं चंई अहिशालिअंती वणे शिआली विअ कुकुलेहि ।
पलाश शिग्धं तुलिद शवेग्गं शवेंट में हलचं हलं ती ॥ २८ ॥

[अस्माभिश्चण्डमभिसार्यमाणा शृगालीव कुकुरैः ।
पलायसे शीघ्रं त्वरितं सवेगं सवृन्तं मम हृदयं हरन्ती ॥]
 
वसन्तसेना– पल्लवआ पल्लवआ, परइदिए परइदिए !
[ पल्लवक पल्लवक! परभृतिके परभृतिके!]

शकारः- ( सभयम् ) भावे भावे ! मणुश्शे मणुश्शे !
[ भाव भाव ! मनुष्या मनुष्याः !।]

विटः - न भेतव्यं, न भेतव्यम् ।

वसन्तसेना - माहविए माहविए !
[माधविके, माधविके]

विटः - (सहासम्) मूर्ख परिजनोऽन्विष्यते ।

शकरः - भावे भावे, इत्थिआं अण्णेशदि । 
[भाव, भाव, स्त्रियमन्वेषयति ]

विटः - अथ किम्?

शकारः - इत्थिआणं शदं मालेमि । शूले हगे ।
[स्त्रीणां शतं मारयामि । शूरोऽहम्।]

वसन्तसेना - (शून्यमवलोक्य) हद्धी हद्धी, कधं परिअणो वि परिब्भट्टो । एत्थ मए अप्पा शअं ज्जेव रक्खदव्वो ।

[हा धिक् हा धिक् । कथं परिजनोभिपरिभ्रष्टः। अत्र मयात्मा स्वयमेव रक्षितव्यः ।]

विटः - अन्विष्यतामन्विष्यताम् ।

शकारः - वशन्तशेणिए, विलव विलव परहुदिअं वा पल्लवअं वा शव्वं एव्व वशन्तमाशम् ।
[वसन्तसेनिके, विलप विलप परभृतिकां वा पल्लवकं वा सर्वं वा वसन्तमासम्। ]

मए अहिशालिअन्तीं तुमं पलित्ताइश्शदि ।
[मयाभिसार्यमाणां त्वां कः परित्रास्यते।]

किं भीमशेणे जमदग्गिपुत्ते कुंतीशुदे वा दशकंधले वा।
एशे हगे गेण्हिय केशहश्ते दुश्शाशणश्शाणुकिदिं कलेमि॥२९॥

[किं भीमसेनो जमदग्निपुत्रः कुन्तीसुतो वा दशकन्धरो वा।
एषोऽहं गृहीत्वा केशहस्ते दुःशासनस्यानुकृतिं करोमि॥]

अशी शतिक्खे वलिदे अ मत्थके
कप्पेम शीशं उद मालएम वा ।
अलं तवेदेण पलाइदेण
मुमुक्खु जे होदि ण शे क्खु जीअदि ॥३०॥

[असिस् सुतीक्षो वलितञ् च मस्तकङ्
कल्पये शीर्षमुत मारयामि वा ।
अलन् तवैतेन पलायितेन
मुमूर्षुर्यो भवति न स खलु जीवति ॥ ३० ॥ x ॥ वंशस्थोपजात्याम् ।]

वसन्तसेना—अज्ज! अबला खु अहं। 
[आर्य! अबला खल्वहम्।]

विटः— अत एव ध्रियसे।

शकारः—अदो ज्जेव्व ण मालीहशि। 
[अत एव न मार्यसे।]

वसन्तसेना— (स्वगतम्) कधं अणुणओ वि से भअं उप्पादेदि?। भोदु एव्वं दाव। (प्रकाशम्) अज्ज! इमादो किंपि अलंकरणं तक्कीअदि ।
[कथमनुनयोऽप्यस्य भयमुत्पादयति। भवतु एवं तावत्। आर्य! अस्मात्किमप्यलंकरणं तर्क्य॑ते।]

विटः— शान्तं पापं शान्तं पापम्। भवति वसन्तसेने! पुष्पमोषमर्हत्युद्यानलता । तत्कृतमलंकरणैः।

वसन्तसेना— ता किं खु दाणिं ।
[तत्किं खल्विदानीम् ।]

शकारः— हग्गे वरपुलिशमणुश्शे वाशुदेवके कामइदव्वे। 
[अहं वरपुरुषमनुष्यो वासुदेवः कामयितव्यः।]

वसन्तसेना— (सक्रोधम्) संतं पावं । अवेहि, अणज्जं मंतेशि।
[शान्तं पापम्। अपेहि, अनर्हं मन्त्रयसि।]
 
शकारः— (सतालिकं विहस्य) भावे भावे। पेक्ख दाव। मं अंतलेण शुशिणिद्धा एशा गणिआदालिआ णं।
[भाव भाव! प्रेक्षस्व तावत्। मामन्तरेण सुस्निग्धैषा गणिकादारिका ननु।]

जेण मं भणादि — 'एहि। शंते शि। किलिंते शि' त्ति। हग्गे ण गामंतलं ण णगलंतलं वा गडे। 
[येन मां भणति— 'एहि। श्रान्तोऽसि। क्लान्तोऽसि' इति। अहं न ग्रामान्तरं न नगरान्तरं वा गतः।]

अज्जुके! शवामि भावश्श शीशं अत्तणकेहिं पादेहिं। तब ज्जेव्व पश्चाणुपश्चिआए आहिंडंते शंते किलिंते म्हि शंवुत्ते।
[भट्टालिके! शपे भावस्य शीर्षमात्मीयाभ्यां पादाभ्याम्। तवैव पृष्ठानुष्टिकया हिण्डमानः श्रान्तः क्लान्तोऽस्मि संवृतः।]

विटः—(स्वगतम्) अये, कथं शान्तमित्यभिहिते श्रान्त इत्यवगच्छति मूर्खः॥ (प्रकाशम्) वसन्तसेने! वेशवासविरुद्धमभिहितं भवत्या। पश्य,—

तरुणजनसहायश्चिन्त्यतां वेशवासो // सहायः = हमसफर, co traveller
विगणय गणिका त्वं मार्गजाता लतेव।
वहसि हि धनहार्यं पण्यभूतं शरीरं
सममुपचर भद्रे! सुप्रियं वाप्रियं वा ॥३१॥ मालिनी // समं = even, x विषमं

अपि च, —

वाप्यां स्नाति विचक्षणो द्विजवरो मूर्खोऽपि वर्णाधमः // वापी
फुल्लां नाम्यति वायसोऽपि हि लतां या नामिता बर्हिणा।
ब्रह्मक्षत्रविशस्तरन्ति च यया नावा तयैवेतरे // नौः = boat, nau
त्वं वापीव लतेव नौरिव जनं वेश्यासि सर्वं भज ॥३२॥

वसन्तसेना— गुणो खु अणुराअस्स कारणं, ण उण बलक्कारो । 
[ गुणः खल्वनुरागस्य कारणम्, न पुनर्बलात्कारः ।]

शकारः— भावे भावे ! एशा गब्भदाशी कामदेवाअदणुज्जाणादॊ पहुदि ताह दलिद्दचालुहत्ताह अणुलत्ता ण मं कामेदि । वामदो तश्श घलं । जधा तव मम अ हश्तादो ण एशा पलिब्भंशदि तध। कलेदु भावे ।
[भाव भाव ! एषा गर्भदासी कामदेवायतनोद्यानात्प्रभृति तस्य दरिद्रचारुदत्तस्यानुरक्ता न मां कामयते । वामतस्तस्य गृहम् । यथा तव मम च हस्तान्नैषा परिभ्रश्यति तथा करोतु भावः।]

विटः — (स्वगतम्) यदेव परिहर्तव्यं तदेवोदाहरति मूर्खः । कथं वसन्तसेनार्यचारुदत्तमनुरक्ता? सुष्ठु खल्विदमुच्यते — 'रत्नं रत्नेन संगच्छते' इति । तद्गच्छतु, किमनेन मूर्खेण । (प्रकाशम् ) काणेलीमातः !
वामतस्तस्य सार्थवाहस्य गृहम् ।

शकारः— अध इं । वामदो तश्श घलं ।
[ अथ किम् । वामतस्तस्य गृहम् ।]

वसन्तसेना— (स्वगतम् ) अम्महे, वामदो तस्स गेहं त्ति जं सच्चं, अवरज्झंतेण वि दुज्जणेण उवकिदं, जेण पिअ संगमं पाविदं ।
[आश्चर्यम्, वामतस्तस्य गृहमिति यत्सत्यम्, अपराध्य तापि दुर्जनेनोपकृतम्, येन प्रियसंगमः प्रापितः।]

शकारः— भावे भावे! बलिए खु अंधआले माशलाशिपविश्टा विअ मशिगुडिआ दीशंती ज्जेव्व पणश्टा वशंतशेणिआ ।
[भाव भाव! बलीयसि खल्वन्धकारे माषराशिप्रविष्टेव मसीगुटिकाऽदृश्यमानैव प्रनष्टा वसन्तसेना ।]

विटः— अहो, बलवानन्धकारः । तथा हि,—

आलोकविशाला मे सहसा तिमिरप्रवेशविच्छिन्ना ।
उन्मीलितापि दृष्टिर्निमीलितेवान्धकारेण ॥३३॥

अपि च,—

लिम्पतीव तमोऽङ्गानि वर्षतीवाञ्जनं नभः।
असत्पुरुषसेवेव दृष्टिर्विफलतां गता ॥३४॥

शकारः— भावे भावे! अण्णेशामि वशंतशेणिअं।
[भाव भाव! अन्विष्यामि वसन्तसेनिकाम्।]

विटः— काणेलीमातः। अस्ति किंचिच्चिह्नं यदुपलक्षयसि ।

शकारः— भावे भावे! किं विअ?
[भाव भाव! किमिव?।]

विटः— भूषणशब्दं सौरभ्यानुविद्धं माल्यगन्धं वा।

शकारः— शुणामि मल्लगंधं, अंधआलपुलिदाए उण णाशिआए ण शुव्वत्तं पेक्खामि भूशणशद्दं।
[शृणोमि माल्यगन्धम्, अन्धकारपूरितया पुनर्नासिकया न सुव्यक्तं पश्यामि भूषणशब्दम्।]

विटः— (जनान्तिकम्) वसन्तसेने।

कामं प्रदोषतिमिरेण न दृश्यसे त्वं
सौदामनीव जलदोदरसंविलीना ।
त्वां सूचयिष्यति तु माल्यसमुद्भवोऽयं
गन्धश्च भीरु! मुखराणि च नूपुराणि ॥३५॥

श्रुतं वसन्तसेने!

वसन्तसेना— (स्वगतम्) सुदं गहिदं च। 
[श्रुतं गृहीतं च।]

(नाट्येन नूपुराण्युत्सार्य, माल्यानि चापनीय किंचित्परिक्रम्य हस्तेन परामृश्य)

अम्मो, भित्तिपरामरिससूचिदं पक्खदुआरअं खु एदं। 
[अहो, भित्तिपरामर्शसूचितं पक्षद्वारकं खल्वेतत्।]

जाणामि अ संजोएण गेहस्स संवुदं पक्ख-दुआरअं। 
[जानामि च संयोगेन गेहस्य संवृत्तं पक्षद्वारकम्।]

चारुदत्तः–वयस्य! समाप्तजपोऽस्मि। तत्सांप्रतं गच्छ। मातृभ्यो बलिमुपहर॥

विदूषकः–भो, ण गमिस्सं। [भोः, न गमिष्यामि।]

चारुदत्तः–धिक्कष्टम्,—

दारिद्र्यात्पुरुषस्य बान्धवजनो वाक्ये न संतिष्ठते
सुस्निग्धा विमुखीभवन्ति सुहृदः स्फारीभवन्त्यापदः।
सत्वं ह्रासमुपैति शीलशशिनः कान्तिः परिम्लायते
पापं कर्म च यत्परैरपि कृतं तत्तस्य संभाव्यते॥३६॥

अपि च,—

सङ्गं नैव हि कश्चिदस्य कुरुते संभाषते नादरात्
संप्राप्तो गृहमुत्सवेषु धनिनां सावज्ञमालोक्यते।
दूरादेव महाजनस्य विहरत्यल्पच्छदो लज्जया
मन्ये निर्धनता प्रकाममपरं षष्ठं महापातकम्॥३७॥

अपि च,—

दारिद्र्य! शोचामि भवन्तमेवमस्मच्छरीरे सुहृदित्युषित्वा ।
विपन्नदेहे मयि मन्दभाग्ये ममेति चिन्ता क्व गमिष्यसि त्वम् ॥३८॥

विदूषकः—(सवैलक्ष्यम्) भो वअस्स! जइ मए गंतव्वं, ता एसा वि में सहाइणी रदणिआ भोदु ।
[भो वयस्य! यदि मया गन्तव्यम्, तदेषापि मम सहायिनी रदनिका भवतु।]

चारुदत्तः— रदनिके! मैत्रेयमनुगच्छ।

चेटी—जं अज्जो आणवेदि।
[यदार्य आज्ञापयति।]

विदूषकः—भोदि रदणिए! गेण्ह बलिं पदीवं च। अहं अवावुदं पक्ख-दुआरअं करेमि। (तथा करोति) 
[भवति रदनिके! गृहाण बलिं प्रदीपं च। अहमपावृतं पक्षद्वारकं करोमि।]

वसन्तसेना—मम अब्भुववत्तिणिमित्तं विअ अवावुदं पक्खदुआरअं। ता जाव पविसामि। (दृष्ट्वा) हद्धी इद्धी, कधं पदीवो। (पटान्तेन निर्वाप्य प्रविष्टा)
[ममाभ्युपपत्तिनिमित्तमिवापावृतं पक्षद्वारकम्। तद्यावत्प्रविशामि। .. हा धिक् हा धिक्, कथं प्रदीपः।]

चारुदत्तः—मैत्रेय! किमेतत्?।

विदूषकः— अवावुद-पक्ख-दुआरएण पिंडीभूदेण वादेण णिव्वाविदो पदीवो। 
[अपावृतपक्षद्वारेण पिण्डीभूतेन वातेन निर्वापितः प्रदीपः।]

भोदि रदणिए! णिक्कम तुमं पक्खदुआरएण। 
[भवति रदनिके! निष्क्राम त्वं पक्षद्वारकेण।]

अहंपि अब्भंतरचदुस्सालादो पदीवं पज्जालिअ आअच्छामि। (इति निष्क्रान्तः)
[अहमप्यभ्यन्तरचतुःशालाः प्रदीपं प्रज्वाल्यागछामि।]

शकार— भावे भावे! अण्णेशामि वशंतशेणिअं। 
[भाव भाव! अन्वेषयामि वसन्तसेनिकाम्।]

विटः— अन्विष्यतामन्विष्यताम्।

शकारः—(तथा कृत्वा) भावे भावे। गहिदा गहिदा। 
[भाव भाव! गृहीता गृहीता।]

विट—मूर्ख। नन्वहम्।

शकारः— इदो दाव भविअ एअंते भावे च्यिश्टदु। (पुनरन्विष्य चेटं गृहीत्वा) भावे भावे! गहिदा गहिदा। 
[इतस्तावद्भूत्वा एकान्ते भावस्तिष्ठतु। भाव भाव! गृहीता गृहीता।]

चेटः—भट्टके, चेडे हगे। 
[भट्टारक! चेटोऽहम्।]
 
शकारः—इदो भावे, इदो चेडे। भावे चेडे, चेडे भावे। तुम्हे दाव एअंते च्यिश्ट। (पुनरन्विष्य रदनिकां केशेषु गृहीत्वा।) भावे भावे। शंपदं गहिदा गहिदा वशंतशेणिआ।

[इतो भावः, इतश्वेटः। भावश्चेटः, चेटो भावः। युवां तावदेकान्ते तिष्ठतम्। भाव भाव! सांप्रतं गृहीता गृहीता वसन्तसेनिका।

अंधआले पलाअंती मल्लगंधेण शूइदा।
केशविंदे पलामिश्टा चाणक्केणेव्व दोव्वदी॥३९॥ // श्लोकवृत्तम्

[अन्धकारे पलायमाना माल्यगन्धेन सूचिता।
केशवृन्दे परामृष्टा चाणक्येनेव द्रौपदी॥]

विटः—

एषासि वयसो दर्पात्कुलपुत्रानुसारिणी। (शकारेण)
केशेषु कुसुमाढ्येषु सेवितव्येषु कर्षिता॥४०॥

शकार—
एशाशि वाशू शिलशि ग्गहीदा केशेशु बालेशु शिलोलुहेशु।
अक्कोश विक्कोश लवाहिचंडं शंभुं शिवं शंकलमीशलं वा॥४१॥

[एषासि वासु शिरसि गृहीता केशेषु बालेषु शिरोरुहेषु।
आक्रोश विक्रोश लपाधिचण्डं शंभुं शिवं शंकरमीश्वरं वा॥]

रदनिका—(सभयम्) किं अज्जमिस्सेहिं ववसिदं?।
[किमार्यैमिश्रैर्व्यवसितम्?।]

विटः— काणेलीमातः। अन्य एवैष स्वरसंयोगः।

शकारः—भावे भावे! जधा दहिभत्तलुद्धाए मज्जालीए शलपलिवत्ते होदि, 
[भाव भाव! यथा दधिभक्तलुब्धाया मार्जारिकायाः स्वरपरिवृत्तिर्भवति,]

तधा दाशीए धीए शलपलिवत्ते कडे।
[ तथा दास्याः पुत्र्या स्वरपरिवृत्तिः कृता।]

विटः— कथं स्वरपरिवर्तः कृतः? अहो चित्रम्, अथवा किमत्र चित्रम्?
इयं रङ्गप्रवेशेन कलानां चोपशिक्षया।
वञ्चनापण्डितत्वेन स्वरनैपुण्यमाश्रिता॥४२॥

(प्रविश्य)
 
विदूषकः— ही ही भोः, पदोसमंदमारुदेण पशुबंधोवणीदस्स विअ छागलस्स हिअअं, 
[ आश्चर्यं भोः, प्रदोषमन्दमारुतेन पशुबन्धोपनीतस्येव छागलस्य हृदयम्,]

फुरफुराअदि पदीवो । ( उपसृत्य रदनिकां दृष्ट्वा ) भो रदणिए ! 
[ फुरफुरायते प्रदीपः । भो रदनिके ! ]

शकारः— भावे भावे ! मणुश्शे मणुश्शे । 
[भाव भाव ! मनुष्यो मनुष्यः ।]

विदूषकः— जुत्तं ण्णेदं, सरिसं ण्णेदं, जं अज्जचारुदत्तस्स दलिद्ददाए संपदं परपुरिसा गेहूं पवेसिअंति। 
[युक्तं नेदम्, सदृशं नेदम्, यदार्यचारुदत्तस्य दरिद्रतया सांप्रतं परपुरुषा गेहं प्रविशन्ति ।]

रदनिका — अज्ज मित्तेअ ! पेक्ख में परिहवं । 
[ आर्य मैत्रेय ! प्रेक्षस्व मे परिभवम् ।]

विदुषक— किं तव परिहवो, आदु अम्हाणं ।
[ किं तव परिभवः, अथवाऽस्माकम् ?]

रदनिका— णं तुम्हाणं ज्जेव्व । 
[ ननु युष्माकमेव ।]

विदूषकः— किं एसो बलक्कारो ? । 
[ किमेष बलात्कारः। ]

रदनिका— अध इं ।
[ अथ किम् ।]

विदूषकः— सच्चं । 
[ सत्यम् ।]

रदनिका— सच्चं । 
[ सत्यम् ]

विदूषकः— ( सक्रोधं दण्डकाष्ठमुद्यम्य ) मा दाव । भो, सके गेहे कुक्कुरो वि दाव चंडो भोदि, किं उण अहं बम्हणे । ता एदिणा अम्हारिसजणभाअधेअकुडिलेण दंडकट्ठेण दुट्ठस्य विअ सुक्खाणवेणुअस्स मत्थअं दे पहारेहिं कुट्टइस्सं ।

[मा तावत् । भोः, स्वके गेहे कुक्कुरोऽपि तावच्चण्डो भवति, किं पुनरहं ब्राह्मणः । तदेतेनास्मादृशजनभागधेयकुटिलेन दण्डकाष्ठेन दुष्टस्येव शुष्कवेणुकस्य मस्तकं ते प्रहारैः कुट्टयिष्यामि। ]

विटः— महाब्राह्मण ! मर्षय मर्षय ।

विदूषकः— ( विटं दृष्ट्वा ) ण एत्थ एसो अवरज्झदि । ( शकारं दृष्ट्वा ) एसो खु एत्थ अवरज्झदि । अरे रे राअसालअ संठाणअ दुज्जण दुम्मणुस्स ! जुत्तं ण्णेदं । जई वि णाम तत्तभवं अज्ज चारुदत्तो दलिद्दो संवुत्तो, ता किं तस्स गुणेहिं ण अलंकिदा उज्जइणी ?। जेण तस्स गेहं पविसिअ परिअणस्स ईरिसो उवमद्दो करीअदि ।

[नात्र एषोऽपराध्यति । एष खल्वन्नापराध्यति । अरे रे राजश्यालक संस्थानक दुर्जन दुर्मनुष्य ! युक्तम् नेदम् । यद्यपि नाम तत्रभवानार्यचारुदत्तो दरिद्रः संवृत्तः । तत्किम् तस्य गुणैर्नालंकृतोज्जयिनी ? । येन तस्य गृहं प्रविश्य परिजनस्येदृश उपमर्दः क्रियते ।]

मा दुग्गदो त्ति परिहवो पत्थि कदंतस्स दुग्गदो णाम ।
चारित्तेण विहीणो अङ्को वि अ दुग्गदो होइ ॥ ४३ ॥
[मा, दुर्गत इति परिभवो नास्ति कृतान्तस्य दुर्गतो नाम ।
चारित्र्येण विहीन आढ्योऽपि च दुर्गतो भवति ॥]

विटः– ( सवैलक्ष्यम् ) महाब्राह्मण ! मर्षय मर्षय । अन्यजनशङ्कया खल्विदमनुष्ठितम्, न दर्पात् । पश्य, 

- सकामान्विष्यतेस्माभिः

विदूषकः— किं इअं ?
[ किमियम् ? ।]

विटः– शान्तं पापम् ।

काचित्स्वाधीनयौवना ।
सा नष्टाा शङ्कया तस्याः
प्राप्तेयं शीलवञ्चना ॥ ४४ ॥

सर्वथेदमनुनयसर्वस्वं गृह्यताम् । (सर्वथा इदम् अनुनय सर्वस्वं गृह्यताम्)
( इति खङ्गमुत्सृज्य कृताञ्जलिः पादयोः पतति )

विदूषकः— सप्पुरिस ! उट्ठॆहि उट्ठॆहि । अआणंतेण मए तुमं उवालद्धे । संपदं उण जाणंतो अणुणेमि ।
[ सत्पुरुष! उत्तिष्ठोत्तिष्ठ । अजानता मया त्वमुपालब्धः । सांप्रतं पुनर्जानन् अनुनयामि। ]

विटः— ननु भवानेवात्रानुनेयः । तदुत्तिष्ठामि समयतः । 

विदूषकः— भणादु भवं । [ भणतु भवान् ।]

विटः— यदीमं वृत्तान्तमार्यचारुदत्तस्य नाख्यास्यसि ।

विदूषकः — ण कधइस्सं । [ न कथयिष्यामि ।]

विट:—

एष ते प्रणयो विप्र ! शिरसा धार्यते मया ।
गुणशस्त्रैर्वयं येन शस्त्रवन्तोऽपि निर्जिताः ॥ ४५ ॥

शकारः—(सासूयम्) किंणिमित्तं उण भावे! एदश्श दुश्ट बडुअश्श किविणं अंजलिं कदुअ पाएशु णिवडिदे?।
[किंनिमित्तं पुनर्भाव! एतस्य दुष्टबटुकस्य कृपणाञ्जलिं कृत्वा पादयोर्निपतितः?।]

विटः— भीतोऽस्मि।

शकारः—कश्श तुम भीदे?
[कस्मात्वं भीतः?]

विटः—तस्य चारुदत्तस्य गुणेभ्यः।

शकारः— के विअ तश्श गुणा जश्श गेहं पविशिअ अशिदव्वं पि णत्थि।
[के इव तस्य गुणा यस्य गृहं प्रविश्याशितव्यमपि नास्ति।]

विटः— मा मैवम्,—

सोऽस्मद्विधानां प्रणयैः कृशीकृतो
न तेन कश्चिद्विभवैर्विमानितः।
निदाघकालेष्विव सोदको ह्रदो
नृणां स तृष्णामपनीय शुष्कवान्॥४६॥ // वंशस्थेन

शकारः—(सामर्षम्) के शे गब्भदाशीअ पुत्ते?

शूले विक्कंते पंडवे शेदकेदू, पुत्ते लाधाए लावणे इंददत्ते।
आहो कुंतीए तेण लामेण जादे, अश्शत्थामे धम्मपुत्ते जडाऊ ॥४७॥

[कः स गर्भदास्याः पुत्रः?

शूरो विक्रान्तः पाण्डवः श्वेतकेतुः, पुत्रो राधाया रावण इन्द्रदत्तः।
आहो कुन्त्यास्तेन रामेण जातः, अश्वत्थामा धर्मपुत्रो जटायुः॥]

विटः— मूर्ख ! आर्यचारुदत्तः खल्वसौ,

दीनानां कल्पवृक्षः स्वगुणफलनतः सज्जनानां कुटुम्बी,
आदर्शः शिक्षितानां सुचरितनिकषः शीलवेलासमुद्रः ।
सत्कर्ता नावमन्ता पुरुषगुणनिधिर्दक्षिणोदारसत्वो 
ह्येकः श्लाघ्यः स जीवत्यधिकगुणतया चोच्छ्वसन्तीव चान्ये ॥४८॥ // स्रग्धरया

तदितो गच्छामः॥

शकारः— अगॆण्हिअ वशंतशेणिअं ? [ अगृहीत्वा वसन्तसेनिकाम् ?]

विटः— नष्टा वसन्तसेना ।

शकारः— कधं विअ ? [ कथमिव ? ]

विटः—

अन्धस्य दृष्टिरिव पुष्टिरिवातुरस्य
मूर्खस्य बुद्धिरिव सिद्धिरिवालसस्य ।
स्वल्पस्मृतेर्व्यसनिनः परमेव विद्या 
त्वां प्राप्य सा रतिरिवारिजने प्रनष्टा ॥ ४९ ॥ // वसन्ततिलकया

शकारः— अगॆण्हिअ वशंतशेणिअं ण गमिश्शं ।
[ अगृहीत्वा वसन्तसेनिकां न गमिष्यामि ।]

विटा— एतदपि न श्रुतं त्वया !

आलाने गृह्यते हस्ती वाजी वल्गासु गृह्यते ।
हृदये गृह्यते नारी, यदीदं नास्ति गम्यताम् ॥ ५० ॥

शकारः— यदि गच्छशि, गच्छ तुमं । हग्गे ण गमिश्शं । 
[ यदि गच्छसि, गच्छ त्वम् । अहं न गमिष्यामि ।]

विटः— एवम्; गच्छामि । ( इति निष्क्रान्तः )

शकारः— गडे खु भावे अभावं । ( विदूषकमुद्दिश्य ।) अले काकपदशीशमश्तका दुश्टवडुअका | उवविश उवविश ।
[ गतः खलु भावोऽभावम् । अरे काकपदशीर्षमस्तक दुष्टबटुक ! उपविशोपविश । ]

विदूषकः— उववेसिदा ज्जेव अम्हे । [ उपवेशिता एव वयम् ।]

शकारः— केण ? [ केन ? ]

विदूषकः— कअंतेण । [ कृतान्तेन ।]

शकारः— उठ्ठॆहि उठ्ठॆहि । [उत्तिष्ठोत्तिष्ठ ।]

विदूषकः— उठ्ठिस्सामो। [ उत्थास्यामः ।]

शकारः— कदा ? [कदा ?]

विदूषकः– जदा पुणो वि देव्वं अणुऊलं भविस्सदि । [यदा पुनरपि दैवमनुकूलं भविष्यति।]

शकारः— अले, लोद लोद । [ अरे, रुदिहि रुदिहि ।]

विदूषकः— रोदाविदा जेव्व अम्हे । [ रोदिता एव वयम् ।]

शकारः— केण ? । [ केन ? ।]

विदूषकः– दुग्गदीए । [दुर्गत्या।]

शकारः— अले, हश हश । [अरे, हस हस ।]

विदूषकः—हसिस्सामो। [हसिष्यामः।]

शकारः—कदा?। [कदा?।]

विदूषकः—पुणो वि रिद्धीए अज्जचारुदत्तस्स । [पुनरपि ऋद्ध्यार्यचारुदत्तस्य।]

शकारः— अले दुश्टवडुअका। भणेशि मम वअणेण तं दलिद्दचालुदत्तकम् — 
[अरे दुष्टबटुक! भणिष्यसि मम वचनेन तं दरिद्रचारुदत्तकम्— ]

’एशा शशुवण्णा शहिलण्णा णवणाडअदंशणुद्विदा शुत्तधालिव्व वशंतशेणिआ णाम 
[‘एषा ससुवर्णा सहिरण्या नवनाटकदर्शनोत्थिता सूत्रधारीव वसन्तसेना नाम्नी ]

गणिआदालिआ कामदेवाअदणुज्जाणादो पहुदि तुमं अणुलत्ता, अम्हेहिं बलक्कालाणुणीअमाणा तुह गेहं पविश्टा।
[गणिकादारिका कामदेवायतनोद्यानात् प्रभृति त्वाम् अनुरक्ता, अस्माभिर्बलात्कारानुनीयमाना तव गेहं प्रविष्टा।]

ता जइ मम हस्ते शअं ज्जेव्व पट्टाविअ एणं शमप्पेशि, तदो अधिअलणे ववहालं विणा लहुं णिज्जादमाणाह तव मए अणुबद्धा पीदी हुविश्शदि।
[तद्यदि मम हस्ते स्वयमेव प्रस्थाप्यैनां समर्पयसि, ततोऽधिकरणे व्यवहारं विना लघु निर्यातयतस्तव मयानुबद्धा प्रीतिर्भविष्यति। ]

आदु अणिज्जादमाणाह आमलणंतिके वेले हुविश्शदि। अवि अ पेक्ख पेक्ख,
[अथवाऽनिर्यातयतो मरणान्तिकं वैरं भविष्यति। अपि च प्रेक्षस्व,]

कक्कालुका गोच्छडलित्तवेंटा
शाके अ शुक्खे तलिदै हु मंशे।
भत्ते अ हेमंतिअलत्तिशिद्धे
लीणे अ वेले ण हु होदि पूदी॥५१॥ // उपजात्या

[कूष्माण्डी गोमयलिप्तवृन्ता शाके च शुष्कं तलितं खलु मांसम् ।
भक्तं च हैमन्तिकरात्रिसिद्धं लीनायां च वेलायां न खलु भवति पूति ॥]

शोश्तकं भणेशि, लश्तकं भणेशि।
[शोभनं भणिष्यसि, सकपटं भणिष्यसि। ]

तधा भणेशि जधा हग्गे अत्तणके लिकाए पाशादबालग्गकवोदवालिआए उवविश्टे शुणामि ।
[ तथा भणिष्यसि यथाहम् आत्मकीयायां प्रासादबालाग्रकपोतपालिकायाम् उपविष्टः शृणोमि। ]

// प्रासादबालाप्रकपोतपालिकायाम् = प्रासाद (palace) बालाग्र (खट्वा) कपोतपालिकायाम् (चन्द्रशाला)

तधा जदि ण भणेशि, तो कवालतलप्प विश्टं कवित्थं विअ मश्तअं दे मडमडाइश्शं। 
[अन्यथा यदि भणसि, तदा कपाटसलप्रविष्टं कपित्थगुलिकमिव मस्तकं ते मडमडायिष्यामि।’]

विदूषकः—भणिस्सं। [भणिष्यामि।]

शकारः—(अपवार्य) चेडे! गडे शच्चकं जेव्व भावे। [चेटः गतः सत्यमेव भावः।]

चेटः—अध इं। [अथ किम्।]

शकारः—ता शिग्धं अवक्कमम्ह। [तच्छीघ्रमपक्रमावः।]

चेटः—ता गेण्हदु भट्टके अशिं। [तद्गृह्णातु भट्टारकोऽसिम्।]

शकारः—तव ज्जेव्व हत्थे च्यिश्टदु। [तवैव हस्ते तिष्ठतु।]

चेटः— एशे भट्टालके। गेण्हदु णं भट्टके अशिं। [एष भट्टारकः। गृह्णात्वेनं भट्टारकोऽसिम्।]

शकारः— (विपरीतं गृहीत्वा)

णिव्वक्कलं मूलकपेशिवण्णं
खंधेण घेत्तण अ कोशशुत्तं।
कुक्केहिं कुक्कीहिं अ बुक्कअंते
जधा शिआले शलणं पलामि॥५२॥ // वाणी

[निर्वल्कलं मूलकपेशिवर्णं 
स्कन्धेन गृहीत्वा च कोशसुप्तम्।
कुक्कुरैः कुक्कुरीभिश्च बुक्क्यमानो
यथा शृगालः शरणं प्रयामि॥]

(परिक्रम्य निष्क्रान्तौ)

विदूषकः— भोदि रदणिए! ण हु दे अअं अवमाणो तत्थभवदो चारुदत्तस्स णिवेदइदव्वो। 
[भवति रदनिके! न खलु ते अयमपमानः तत्रभवतः चारुदत्तस्य निवेदयितव्यः।]

दोग्गच्चपीडिअस्स मण्णे दिउणदरा पीडा हुविस्सदि।
[दौर्गत्यपीडितस्य मन्ये द्विगुणतरा पीडा भविष्यति।]

रदनिका—अज्ज मित्तेअ! रदणिआ खु अहं संजदमुही।
[आर्य मैत्रेय! रदनिका खल्वहं संयतमुखी।]

विदूषकः—एवं ण्णेदं। [एवं न्विदम्।]

चारुदत्तः— (वसन्तसेनामुद्दिश्य) रदनिके! मारुताभिलाषी प्रदोषसमयशीतार्तो रोहसेनः। ततः प्रवेश्यतामभ्यन्तरमयम्। अनेन प्रावारकेण छादयैनम्।
(इति प्रावारकं प्रयच्छति)

वसन्तसेना—(स्वगतम्) कधं परिअणो त्ति मं अवगच्छदि। (प्रावारकं गृहीत्वा समाघ्राय च खगतं सस्पृहम्) अम्महे, जादीकुसुमवासिदो पावारओ। अणुदासीणं से ज्जोव्वणं पडिभासेदि।

[कथं परिजन इति मामवगच्छति। आश्चर्यम्, जातीकुसुमवासितः प्रावारकः। अनुदासीनमस्य यौवनं प्रतिभासते।]

(अपवारितकेन प्रावृणोति)

चारुदत्तः— ननु रदनिके! रोहसेनं गृहीत्वाभ्यन्तरं प्रविश।

वसन्तसेना—(स्वगतम्) मंदभाइणी खु अहं तुह अब्भंतरस्स ।
[मन्दभागिनी खल्वहं तवाभ्यन्तरस्य।]

चारुदत्तः— ननु रदिनिके! प्रतिवचनमपि नास्ति। कष्टम्, —

यदा तु भाग्यक्षयपीड़ितां दशां
नरः कृतान्तोपहितां प्रपद्यते ।
तदास्य मित्राण्यपि यान्त्यमित्रतां
चिरानुरक्तोऽपि विरज्यते जनः ॥५३॥ // वंशस्थेन

(रदनिकामुपसृत्य) विदूषकः— भो, इयं सा रअणिआ। [भोः, इयं सा रदनिका।]

चारुदत्तः—इयं सा रदनिका। इयमपरा का?

अविज्ञातावसक्तेन दूषिता मम वाससा।

वसन्तसेना—(स्वगतम्) णं भूसिदा। [ननु भूषिता।]

चारुदत्तः—
छादिता शरदभ्रेण चन्द्रलेखेव दृश्यते ॥५४॥

अथवा, न युक्तं परकलत्रदर्शनम्।

विदुषकः— भो, अलं परकलत्तदंसणसंकाए। एसा वसंतसेणा कामदेवाअदणुज्जाणादो पहुदि भवंतमणुरत्ता। [भोः, अलं परकलत्रदर्शनशङ्कया। एषा वसन्तसेना कामदेवायतनोद्यानात्प्रभृति त्वामनुरक्ता।]

चारुदत्तः—अये, इयं वसन्तसेना। (स्वगतम्)

यया मे जनितः कामः क्षीणे विभवविस्तरे।
क्रोधः कुपुरुषस्येव स्वगात्रेष्वेव सीदति ॥५५॥

विदूषकः— भो वअस्स! एसो खु राअसालो भणादि। [भो वयस्य! एष खलु राजश्यालो भणति ।]

चारुदत्तः—किम्?

विदूषकः— एसा ससुवण्णा सहिलण्णा णवणाडअ दंसणुट्ठिदा सुत्तधालि व्व बसंतसेणा णाम गणिआदालिआ कामदेवाअदणुज्जाणादो पहुदि तुमं अणुलत्ता अम्हेहिं बलक्काराणुणीअमीणा तुह गेहं पविट्ठा।
[एषा ससुवर्णा सहिरण्या नवनाटकदर्शनोत्थिता सूत्रधारीव वसन्तसेनानाम्नी गणिकादारिका कामदेवायतनोद्यानात्प्रभृति त्वामनुरक्ता अस्माभिर्बलात्कारानुनीयमाना तव गेहं प्रविष्टा।]

वसन्तसेना—(स्वगतम्) बलक्कारागुणीअमाणेत्ति जं सच्चं, अलंकिदम्हि एदेहिं अक्खरेहिं। [बलात्कारानुनीयमानेति यत्सत्यम्, अलंकृतास्येतैरक्षरैः।]

विदूषकः— ता जइ मम हत्थे सअं ज्जेव्व पट्ठाविअ एणं समप्पेसि, ता अधिअरणे ववहारं विणा लहुं णिज्जादमाणाह तव मए अणुबद्धा पीदी हुविस्सदि। अण्णधा आमरणं वैरं हुविस्सदि।
[तद्यदि मम हस्ते स्वयमेव प्रस्थाप्यैनां समर्पयसि, ततोऽधिकरणे व्यवहारं विना लघु निर्यातयतस्तव मयानुबद्धा प्रीतिर्भविष्यति। अन्यथाऽऽमरणं वैरं भविष्यति।]

चारुदत्तः—(सावज्ञम्) अज्ञोऽसौ। (स्वगतम्) अये, कथं देवतोपस्थानयोग्या युवतिरियम्?। तेन खलु तस्यां वेलायाम्, —

प्रविश गृहमिति प्रतोद्यमाना
न चलति भाग्यकृतां दशामवेक्ष्य।
पुरुषपरिचयेन च प्रगल्भं
न वदति यद्यपि भाषते बहूनि॥५६॥ // पुष्पिताग्रया

(प्रकाशम्) भवति वसन्तसेने। अनेन अविज्ञानादपरिज्ञातपरिजनोपचारेण अपराद्धोऽस्मि। शिरसा भवतीमनुनयामि।

वसन्तसेना— एदिणा अणुचिदभूमिआरोहणेण अवरद्धा अज्जं सीसेण पणमिअ पसादेमि। [एतेनानुचितभूमिकारोहणेनापराद्धाऽऽर्यं शीर्षेण प्रणम्य प्रसादयामि।]

विदूषकः— भो, दुवे वि तुम्हे सुखं पणमिअ कलमकेदारा अण्णोण्णं सीसेण सीसं समाअदा। अहं पि इमिणा करहजाणुसरिसेण सीसेण दुवेवि तुम्हे पसादेमि।
[भोः, द्वावपि युवां सुखं प्रणम्य कलमकेदारावन्योन्यं शीर्षेण शीर्षं समागतौ। अहमप्यमुना करभजानुसदृशेन शीर्षेण द्वावपि युवां प्रसादयामि।]

(इत्युत्तिष्ठति)

चारुदत्तः— भवतु, तिष्ठतु प्रणयः।

वसन्तसेना—(स्वगतम्) चदुरो मधुरो अ अअं उवण्णासो। ण जुत्तं अज्ज एरिसेण इध आअदाए मए पडिवासिदुं।
[चतुरो मधुरयायमुपन्यासः। न युक्तमथेदृशेनेहागतया मया प्रतिवस्तुम्।]

भोदु, एव्वं दाव भणिस्सं।
[भवतु, एवं तावद्भणिष्यामि। ]

(प्रकाशम्) अज्ज! जइ एव्वं अहं अज्जस्स अणुग्गेज्झा, ता इच्छे अहं इमं अलंकारअं
[आर्य! यद्येवमहमार्यस्यानुग्राह्या तदिच्छाम्यहमिममलंकारकम् ]

अज्जस्स गेहे णिक्खिविदुं। अलंकारस्स णिमित्तं एदे पावा अणुसरंति।
[आर्यस्य गेहे निक्षेपितुम्। अलंकारस्य निमित्तमेते पापा अनुसरन्ति।]

चारुदत्तः— अयोग्यमिदं न्यासस्य गृहम्।

वसन्तसेना— अज्ज। अलिअं। पुरिसेसु णासा णिक्खिविअंति, ण उण गेहेसु।
[आर्य! अलीकम्। पुरुषेषु न्यासा निक्षिप्यन्ते, न पुनर्गेहेषु।]

चारुदत्तः— मैत्रेय! गृह्यतामयमलंकारः।

वसन्तसेना— अणुग्गहीद म्हि। [अनुगृहीतास्मि।]

(इयमलंकारमर्पयति)

विदूषकः—(गृहीत्वा) सोस्थि भोदीए। [स्वस्ति भवत्यै।]

चारुदत्तः— धिङ् मूर्ख! न्यासः खल्वयम्।

विदूषकः – (अपवार्य) जइ एव्वं ता चोरेहिं अवहरीअदु ,,,
[ यद्येवं तदा चोरैरपह्र्रियताम् ।]

चारुदत्तः – अचिरेणैव कालेन...

विदूषकः– ,,, एसो से अम्हाणं विण्णासो । [एषोऽस्या अस्माकं विन्यासः।]

चारुदत्तः – ... निर्यातयिष्ये ।

वसन्तसेना– अज्ज ! इच्छे अहं, इमिणा अज्जेण अणुगच्छिज्जंती सकं गेहं गंतुं ।
[ आर्य ! इच्छाम्यहमनेनार्य़ॆणानुगम्यमाना । स्वकं गॆहं गन्तुम् । ]

चारुदत्तः– मैत्रेय ! अनुगच्छ तत्रभवतीम् ।

विदूषकः – तुमं ज्जॆव एदं कलहंसगामिणीं अणुगच्छंतो राअहंसॊ विअ सोहसि । अहं उण बम्हणो तहिं जणेहिं चउप्पहो वणीदो उवहारो कुकुरेहिं विअ खज्जमाणो विवज्जिस्सं ।
[त्वमेवैतां कलहंसगामिनीमनुगच्छन् राजहंस इव शोभसे। अहं पुनर्ब्राह्मणो यत्र तत्र जनैश्चतुष्पथोपनीत उपहारः कुकरैरिव खाद्यमानो विपत्स्ये ।]

चारुदत्तः – एवं भवतु । स्वयमेवानुगच्छामि तत्रभवतीम् । तद्राजमार्गविश्वासयोग्याः प्रज्वाल्यन्तां प्रदीपिकाः ।

विदूषकः – वढ्ढमाणअ ! पज्जालेहि पदीविआओ ।
[वर्धमानक ! प्रज्वालय प्रदीपिकाः ।]

चेटी – (जनान्तिकम्) अले, तेल्लेण विणा पदीविआओ पज्जालीअंति । 
[ अरे, तैलेन विना प्रदीपिकाः प्रज्वाल्यन्ते ।]

विदूषकः– ( जनान्तिकम् ) ही, ताओ खु अम्हाणं पदीविआओ अवमाणिद निद्दणकामुआ विअ गणिआ णिस्सिणेहाओ दाणिं संवुत्ता ।
[ आश्चर्यम्, ताः खल्वस्माकं प्रदीपिका अपमानितनिर्धनकामुका इव गणिका निःस्नेहा इदानीं संवृत्ताः।]

चारुदत्तः– मैत्रेय ! भवतु, कृतं प्रदीपिकाभिः । पश्य, –

उदयति हि शशाङ्कः कामिनीगण्डपाण्डुर्ग्रहगणपरिवारो राजमार्गप्रदीपः।
तिमिरनिकरमध्ये रश्मयो यस्य गौराः स्रुतजल इव पङ्के क्षीरधाराः पतन्ति ॥ ५७ ॥

(सानुरागम्) भवति वसन्तसेने ! इदं भवत्या गृहम् । प्रविशतु भवती ।

(वसन्तसेना सानुरागमवलोकयन्ती निष्क्रान्ता)

चारुदत्तः – वयस्य ! गता वसन्तसेना, तदेहि । गृहमेव गच्छावः ।

राजमार्गो हि शून्योऽयं रक्षिणः संचरन्ति च ।
वञ्चना परिहर्तव्या बहुदोषा हि शर्वरी ॥ ५८ ॥

(परिक्रम्य) इदं च सुवर्णभाण्डं रक्षितव्यं त्वया रात्रौ, वर्धमानकेनापि दिवा।

विदूषकः – जधा भवं आणवेदि । [ यथा भवानाज्ञापयति। ]

( इति निष्क्रान्तौ )

॥ इति मृच्छकटिकेऽलंकारन्यासो नाम प्रथमोऽङ्कः ॥

                  । अथ द्वितीयोऽङ्कः ।

चेटी –- अत्ताए अज्जआ-सआसं संदेसेण पेसिदम्हि । ता जाव पविसिअ अज्जआ-सआसं गच्छामि ।
[मात्रार्यसकाशं संदेशेन प्रेषितास्मि । तद्यावत्प्रविश्यार्यसकाशं गच्छामि।]

(परिक्रम्यावलोक्य च) एसा अज्जआ हिअएण किं पि ओलिहन्ती चिट्ठदि। ता जाव उवसप्पामि ।
[एषार्या हृदयेन किमप्यालिखन्ती तिष्ठति । तद्यावदुपसर्पामि।]

(ततः प्रविशत्यासनस्था सोत्कण्ठा वसन्तसेना मदनिका च )

वसन्तसेना -- हञ्जे ! तदो तदो । [ चेटि ! ततस्ततः ]

चेटी -- अज्जए। ण किंपि मंतेसि । किं तदो तदो ?
[आर्ये । न किमपि मन्त्रयसे । किं ततस्ततः ?]

वसन्तसेना -— किं मए भणिदं ? [ किं मया भणितम्?]

चेटी —- तदो तदो त्ति । [ ततस्तत इति ।]

वसन्तसेना --( सभूक्षेपम् ) आं, एव्वं । [ आम्, एवम् ।]

( उपसृत्य )

प्रथमा चेटी -- अज्जए ! अत्ता आदिसदि-- ‘ण्हादा भविअ देवदाणं पूअं णिव्वत्तेहि त्ति ।
[आर्ये! माताऽऽदिशति - स्नाता भूत्वा देवतानां पूजां निर्वर्तय' इति।]

वसन्तसेना – हळे ! विण्णवेहि अत्तम् - ‘अज्ज ण ण्हाइस्सं । ता बम्हणो जेव्व पूअं णिव्वत्तेदु त्ति ।
[चेटि ! विज्ञापय मातरम् 'अद्य न स्नास्यामि । तद्ब्राह्मण एव पूजां निर्वर्तयतु' इति ।

चेदी -- जं अज्जआ आणवेदि । [यदार्याज्ञापयति।]

(इति निष्क्रान्ता)

मदनिका — अज्जए ! सिणेहो पुच्छदि ण पुरोभाइदा, ता किं णेदं ।
[आर्ये ! स्नेहः पृच्छति, न पुरोभागिता, तत्किं न्विदम्। ]

वसन्तसेना -- मदणिए ! केरिसिं मं पेक्खसि?
[मदनिके! कीदृशीं मां प्रेक्षसे? ]

मदनिका -— अज्जाआए सुण्णहिअअत्तणेण जाणामि हिअअगदं कं पि अज्जआ अहिलसदि त्ति ।
[आर्यायाः शून्यहृदयत्वेन जानामि हृदयगतं कमप्यार्याभिलषतीति ।]

वसन्तसेना -– सुट्ठु तुए जाणिदं । पर हिअअ ग्गहणपंडिआ मदणिआ क्खु तुमम्।
[सुष्ठु त्वया ज्ञातम्। परहृदयग्रहणपण्डिता मदनिका खलु त्वम्।]

मदनिका-- पिअं मे पिअम् । कामो क्खु णाम एसो भअवं अणुगहिदो महूसवो तरुणजणस्स ।
[प्रियं मे प्रियम् । कामः खलु नामैष भगवान् अनुगृहीतो महोत्सवस्तरुणजनस्य।]

ता कधेदु अज्जआ, किं राआ राअवल्लहो वा सेवीअदि ? // सेवा = employment
[तत्कथयस्वार्या, किं राजा राजवल्लभो वा सेव्यते ?]

वसन्तसेना -- हञ्जे ! रमिदुमिच्छामि ण सेविदुं ।
[ चेटि ! रन्तुमिछामि, न सेवितुम् ]

मदनिका -- विज्जाविसेसालंकिदो किं को वि बम्हण जुआ कामीअदि । 
[विद्याविशेषालंकृतः किं कोऽपि ब्राह्मणयुवा काम्यते?]

वसन्तसेना -- पूअणीओ मे बम्हणजणो । [ पूजनीयो मे (मह्यं/मम) ब्राह्मणजनः।]

मदनिका -- किं अणेअ णअराहिगमण जणिअ विहव वित्थारो वाणिअ जुवा वा कामीअदि ? 
[किमनेकनगराभिगमनजनितविभवविस्तारो वाणिजयुवा वा काम्यते?]

वसन्तसेना -- हळे! उवारूढसिणेहं पि पणइजणं परिच्चडअ देसंतरगमणेण वाणिअजणो महंतं विओअजं दुक्खं उप्पादेदि । 
[चेटि! उपारूढस्नेहमपि प्रणयिजनं परित्यज्य देशान्तरगमनेन वाणिजजनो महद्वियोगजं दुःखमुत्पादयति।]

मदनिका -- अज्जए! ण राआ, राअवल्लहो, ण बम्हणो, न वाणिअजणो; ता को दाणिं सो भट्ठिदारिआए कामीअदि।
[आर्ये! न राजा, न राजवल्लभः, न ब्राह्मणः, न वाणिजजनः; तत्क इदानीं स भर्तृदारिकया काम्यते ?]

वसन्तसेना –- हञ्जे! तुम मए सह कामदेवाअदणुज्जाणं गदा असि?
[चेटि ! त्वं मया सह कामदेवायतनोद्यानं गतासीः?]

मदनिका -- अज्जए! गदम्हि । [आर्ये ! गतास्मि ।]

वसन्तसेना -- तह वि मं उदासीणा विअ पुच्छसि! 
[तथापि मामुदासीनेव पृच्छसि ?]

मदनिका -- जाणिदम् । किं सो ज्जेव, जेण अज्जआ सरणाअदा अब्भुववण्णा?
[ज्ञातम्, किं स एव येनार्या शरणागताभ्युपपन्ना?] // अभि = in front of, उपपन्ना

वसन्तसेना-- किण्णामहेओ क्खु सो? [किन्नामधेयः खलु सः।]

मदनिका-- सो क्खु सॆट्ठि चत्तरे पडिवसदि ।
[स खलु श्रेष्ठिचत्वरे प्रतिवसति।]

वसन्तसेना -– अइ! णाम से पुच्छिदासि । [ अयि! नामास्य पृष्टासि।]

मदनिका-- सो खु अज्जए ! सुगहीद णामहेओ अज्ज चारुदत्तो णाम । 
[स खल्वार्ये! सुगृहीतनामधेय आर्य-चारुदत्तो नाम ।]

वसन्तसेना—- (सहर्षम्) साहु मदणिए, साहु । सुट्ठु तुए जाणिदं। 
[साधु मदनिके! साधु । सुष्ठु त्वया ज्ञातम्।]

मदनिका-- (स्वगतम्) एवं दाव। (प्रकाशम्) अज्जए ! दलिद्दो क्खु सो सुणीअदि।
[एवं तावत्। आर्ये! दरिद्रः खलु स श्रूयते।]

वसन्तसेना -- अदो ज्जेव्व कामीअदि। दलिद्दपुरिससंकन्तमणा क्खु गणिआ लोए अवअणीआ भोदि।
[अत एव काम्यते। दरिद्रपुरुषसंक्रान्तमनाः खलु गणिका लोकेऽवचनीया भवति।]

मदनिका -- अज्जए! किं हीणकुसुमं सहआरपादवं महुअरीओ उण सेवंति? 
[आर्ये! किं हीनकुसुमं सहकारपादपं मधुकर्यः पुनः सेवन्ते?]

वसन्तसेना -- अदो ज्जेव्व ताओ महुअरीओ वुच्चन्ति। [अत एव ता मधुकर्य उच्यन्ते।]

मदनिका -- अज्जए! जई सो मणीसिदो ता कीस दाणिं सहसा ण अहिसारीअदि। 
[आर्ये, यदि स मनीषितस्तत्किमर्थमिदानीं सहसा नाभिसार्यते?]

वसन्तसेना –- हञ्जे! सहसा अहिसारिअन्तो पच्चुअआर-दुब्बलदाए, मा दाव, जणो दुल्लहदंसणो पुणो भविस्सदि।
[चेटि! सहसाभिसार्यमाणः प्रत्युपकारदुर्बलतया, मा तावत्, जनो दुर्लभदर्शनः पुनर्भविष्यति।]

मदनिका -- किं अदो ज्जेव्व सो अलंकारओ तस्स हत्थे णिक्खित्तो?
[किमत एव सोऽलंकारस्तस्य हस्ते निक्षिप्तः?]

वसन्तसेना –- हञ्जे! सुट्ठु दे जाणिदं । [चेटि! सुष्ठु त्वया ज्ञातम्।]

(नेपथ्ये)

अले भट्टा दशसुवण्णाह लुद्धु जूदकरु पपलीणु पपलीणु! ता गेण्ह गेण्ह । चिट्ठ चिट्ठ, दूलात्पदिट्टो सि ।
[अरे भट्टारक! दशसुवर्णस्य रुद्धो द्यूतकरः प्रपलायितः प्रपलायितः । तद्गृहाण गृहाण । तिष्ठ तिष्ठ, दूरात्प्रदृष्टोऽसि।]

(प्रविश्यापटीक्षेपेण संभ्रान्तः)

संवाहकः -- हीमाणहे, कट्ठे एशे जूदिअलभावे। 
[आश्चर्यं, कष्ट एव द्यूतकरभावः।]

णवबंधणमुकाए विअ
गद्दहीए हो तोडिदो म्हि गद्दहीए।
अंगलाअमुक्काए विअ शत्तीए
घडुक्को विअ घादिदो म्हि शत्तीए ॥ १ ॥ // चित्रजातिः

[नवबन्धनमुक्तयेव गर्दभ्या हा ताडितोऽस्मि गर्दभ्या ।
अङ्गराजमुक्तयेव शक्त्या घटोत्कच इव घातितोऽस्मि शक्त्या ॥]

लेखअ-वावड-हिअअं शहिअं दट्ठण झत्ति पब्भट्टे ।
एण्हिं मग्गणिवडिदे के णु क्खु शलणं पपज्जे ॥ २ ॥ // गाथा / प्रियतिलका

[लेखकव्यापृतहृदयं सभिकं दृष्ट्वा झटिति प्रभ्रष्टः ।
इदानीं मार्गनिपतितः कं नु खलु शरणं प्रपद्ये ॥]

ता जाव एदे शहिअजूदिअला अण्णदो में अण्णेशंति, ताव हक्के विप्पडीवेहिं पादेहिं एदं शुण्णदेउळं पविशिअ देवीभविश्शं ।
[तद्यावदेतौ सभिकद्यूतकरावन्यतो मामन्विष्यतः तावदहं विपरीताभ्यां पादाभ्यामेतच्छून्यदेवकुलं प्रविश्य देवीभविष्यामि।]

(बहुविधं नाट्यं कृत्वा तथा स्थितः।)

(ततः प्रविशति माथुरो द्यूतकरश्च)

माथुरः-- अले भट्टा ! दशसुवण्णाह लुद्धु जूदकरु पपलीणु पपलीणु । ता गेण्ह गेण्ह । चिट्ठ चिट्ठ । दूलात्पदिट्ठोसि ।
[अरे भट्टारक! दशसुवर्णस्य रुद्धो द्यूतकरः प्रपलायितः प्रपलायितः। तद्गृहाण गृहाण । तिष्ठ तिष्ठ, दूरात्प्रदृष्टोऽसि ।]


द्यूतकरः--

जइ वज्जसि पआलं इन्दं शलणं च संपदं जासि ।
सहिअं वज्जिअ एकं रुद्दो वि ण रक्खिदुं तरई ॥ ३ ॥

[यदि व्रजसि पातालमिन्द्रं शरणं च सांप्रतं यासि ।
सभिकं वर्जयित्वैकं रुद्रोऽपि न रक्षितुं तरति ॥]

माथुरः--

कहिं कहिं सुसहिअविप्पलंभआ
पलासि ले भअपलिवेविदंगआ ।
पदे पदे समविसमं खलंतआ
कुलं जसं अईकसणं कलेन्तआ ॥ ४ ॥ // रुचिरा वृत्तम् 

[कुत्र कुत्र सुसभिकविप्रलम्भक ! 
पलायसे रे भयपरिवेपिताङ्गक ।
पदे पदे समविषमं स्खलन् 
कुलं यशोऽतिकृष्णं कुर्वन् ॥]

घूतकरः-- (पदं वीक्ष्य) एसो वज्जदि । इयं पणट्टा पदवी । 
[एष व्रजति । इयं प्रनष्टा पदवी।]

माथुरः-- (आलोक्य, सवितर्कम्) अले, विप्पदीवु पादू । पङिमाशुण्णु देउळु।
[अरे, विप्रतीप पादौ । प्रतिमाशून्यं देवकुलम् ।]

(विचिन्त्य) धुत्तु जूदकरु विप्पदीवहिं पादेहिं देउलं पविठ्ठो ।  [धूर्तो द्यूतकरो विप्रतीपाभ्यां पादाभ्यां देवकुलं प्रविष्टः।]

द्यूतकरः –- ता अणुसरेम्ह । [ततोऽनुसरावः।]

माथुरः -- एव्वं भोदु। [एवं भवतु।]

(उभौ देवकुलप्रवेशं निरूपयतः, दृष्ट्वाऽन्योन्यं संज्ञाप्य)

द्यूतकरः -- कधं कट्ठमयी पडिमा ? [ कथं काष्ठमयी प्रतिमा? ]

माथुरः- अले, ण हु ण हु, शैलपडिमा ।
[अरे, न खलु न खलु, शैलप्रतिमा ।]

(इति बहुविधं चालयति, संज्ञाप्य च)
एवं भोदु । एहि, जूदं किलेम्ह ।
[ एवं भवतु । एहि, द्यूतं क्रीडावः।]

( इति बहुविधं द्यूतं क्रीडतः )

संवाहकः-- (द्यूतेच्छाविकारसंवरणं बहुविधं कृत्वा, स्वगतम्) अले,

कत्ताशद्दे णिणाणअश्श हलइ हडकं मनुश्शश्श ।
ढक्काशद्दे व्व णडाधिवश्श पब्भट्टलज्जश्श ॥ ५ ॥ // विपुला

[अरे,
कत्ताशब्दो निर्नाणकस्य हरति हृदयं मनुष्यस्य ।
ढक्काशब्द इव नराधिपस्य प्रभ्रष्टराज्यस्य ॥]

जाणामि ण कीलिश्शं शुमेलुशिहलपडणअण्णिहं जूअम् ।
तह वि हु कोइलमहुले कत्ताशद्दे मणं हलदि ॥ ६ ॥ // आर्याजातिः

[जानामि न क्रीडिष्यामि सुमेरुशिखरपतनसन्निभं द्यूतम् ।
तथाऽपि खलु कोकिलमधुरः कत्ताशब्दो मनो हरति ॥]

द्यूतकरः -- मम पाठे, मम पाठे। [मम पाठे, मम पाठे।]

माथुरः -- ण हु । मम पाठे मम पाठे । [न खलु, मम पाठे मम पाठे।]

संवाहकः -- (अन्यतः सहसोपसृत्य) णं मम पाठे । [ ननु मम पाठे।]

द्यूतकरः -- लद्धे गोहे। [ लब्धः पुरुषः ।]

माथुरः -- (गृहीत्वा) अले पेदण्डा! गहीदो सि । पअच्छ तं दशसुवण्णम् ।
[ अरे लुप्तदण्डक ! गृहीतोऽसि । प्रयच्छ तद्दशसुवर्णम् ।]

संवाहकः —- अज्ज दइश्शम् । [अद्य दास्यामि ।]

माथुरः –- अहुणा पअच्छ । [अधुना प्रयच्छ ।]

संवाहकः —- दइश्शं । पशादं कलेहि । [दास्यामि । प्रसादं कुरु।]

माथुरः -— अले, णं संपदं पअच्छ । [ अरे, ननु सांप्रतं प्रयच्छ।]

संवाहकः –- शिलु पडदि । [ शिरः पतति ।] 

( इति भूमौ पतति )

(उभौ बहुविधं ताडयतः)

माथुर -– एसु तुमं हु जूदिअर-मंडळीए बद्धो सि ।
[एष त्वं खलु द्यूतकरमण्डल्या बद्धोऽसि।]

संवाहकः-- (उत्थाय, सविषादम्) कधं जूदिअलमंडलीए बद्धो म्हि । ही, एशे अम्हाणं जूदिअलाणं अलङ्धणीए शमए । ता कुदो दइश्शम् ।
[कथं द्यूतकरमण्डल्या बद्धोऽस्मि । कष्टम् , एषोऽस्माकं द्यूतकराणामलङ्घनीयः समयः । तस्मात्कुतो दास्यामि?]

माथुरः -- अले, गण्डे कुलु कुलु। [अरे, गण्डः क्रियतां क्रियताम्।]

संवाहकः -- एव्वं कलेमि ।
(द्यूतकरमुपस्पृश्य रहसि) अद्धं ते देमि, अद्धं मे मुञ्चदु ।
[एवं करोमि । अर्धं ते ददामि, अर्धं मे मुञ्चतु।]

द्यूतकरः –- एव्वं भोदु। [एवं भवतु।]

संवाहकः --- (सभिकमुपगम्य रहसि) अद्धश्श गण्डे कलेमि । अद्धं पि मे अज्जो मुञ्चदु ।
[अर्धस्य गण्डं करोमि । अर्धमपि म आर्यो मुञ्चतु।]

माथुरः --- को दोसु? एव्वं भोदु । [ को दोषः। एवं भवतु ।]

संवाहकः--(प्रकाशम्) अज्ज! अद्धे तुए मुक्के। [आर्य! अर्धं त्वया मुक्तम्।]

माथुरः-- मुक्के । [मुक्तम्।]

संवाहकः —-(द्यूतकरं प्रति) अद्धे तुए वि मुक्के। [अर्धं त्वयापि मुक्तम्।]

द्यूतकरः --- मुक्के। [मुक्तम् ।]

संवाहकः -— संपदं गमिश्शं। [ सांप्रतं गमिष्यामि ]

माथुरः -– पअच्छ तं दशसुवण्णं, कहिं गच्छसि ?
[प्रयच्छ तद्दशसुवर्णम् । कुत्र गच्छसि?]

संवाहकः –-- पेक्खध पेक्खध भट्टालआ ! हा, शंपदं जेव्व एक्काह अद्धे गण्डे कडे, अवलाह अद्धे मुक्के । तह वि मं अबलं शंपदं जेव्व मग्गदि ।

[प्रेक्षध्वं प्रेक्षध्वं भट्टारकाः! हा, सांप्रतमेव एकस्यार्धे गण्डः कृतः, अपरस्यार्धं मुक्तम्। तथापि मामबलं सांप्रतमेव याचते ।]

माथुरः —-- (गृहीत्वा) धुत्तु ! माथुरु अहं णिउणु । एत्थ तुऐ ण अहं धुत्तिज्जामि । ता पअच्छतं पेदण्डआ ! सव्वं सुवण संपदं । 
[धूर्त! माथुरोऽहं निपुणः । अत्र ते नाहं धूर्तयामि । तत्प्रयच्छ तं लुप्तदण्डक, सर्वं सुवर्णं सांप्रतम्।]

संवाहकः--- कुदो दइश्शं ? [ कुतो दास्यामि?]

माथुरः-- पिदरु विक्किणिअ पअच्छ। [पितरं विक्रीय प्रयच्छ।]

संवाहकः --- कुदो मे पिदा । [कुतो मे पिता?]

माथुरः-- मादरु विक्किणिअ पअच्छ। [मातरं विक्रीय प्रयच्छ।]

संवाहकः–-- कुदो मे मादा? [कुतो मे माता?]

माथुरः --- अप्पाणं विक्किणिअ पअच्छ। [आत्मानं विक्रीय प्रयच्छ।]

संवाहकः --- कुलेध पशादं। णेध मं लाजमग्गम्।
[कुरुत प्रसादम्। नयत मां राजमार्गम्]

माथुरः --- पसरु। [प्रसर।]

संवाहकः --- एव्वं भोदु। (परिक्रामति) अज्जा! विकिणिध मं इमश्श शहिअश्श हत्थादो दशेहिं शुवण्णकेहिं ।
[एवं भवतु। आर्याः! क्रीणीध्वं माम् अस्य सभिकस्य हस्ताद्दशभिः सुवर्णकैः।]

..(दृष्ट्वा आकाशे) किं भणाध - ‘किं कलईश्शशि' त्ति? गेहे दे कम्मकले हुविश्शं।..
[किं भणथ -‘किं करिष्यसि' इति? गेहे ते कर्मकरो भविष्यामि।]

कधं अदइअ पडिवअणं गदे? [कथम् अदत्वा प्रतिवचनं गतः?]

भोदु एव्वं । इमं अण्णं भणइस्सम्।

(पुनस्तदेव पठति) // अव = down

कधं एशे वि मं अवधीलिअ गदे? हा, अज्जचालुदत्तस्स विहवे विहडिदे एशे वड्ढामि मंदभाए ।
[भवत्येवम्, इममन्यं भणिष्यामि । कथम् एषोऽपि मामवधीर्य गतः? हा, आर्यचारुदत्तस्य विभवे विघटिते एष वर्ते मन्दभाग्यः।]

माथुरः —- णं देहि। [ननु देहि।]

संवाहकः –- कुदो दइश्शं (इति पतति) [कुतो दास्यामि?]

(माथुरः कर्षति)

संवाहकः -- अज्जा! पलित्ताअध पलित्ताअध। 
[आर्याः! परित्रायध्वं परित्रायध्वम्।]

(ततः प्रविशति दर्दुरकः)

दर्दुरकः --- भोः! द्यूतं हि नाम पुरुषस्यासिंहासनं राज्यम् ।

न गणयति पराभवं कुतश्चिद्धरति ददाति च नित्यमर्थजातम् ।
नृपतिरिव निकाममायदर्शी विभववत्ता समुपास्यते जनेन ॥७॥ // पुष्पिताग्रया

अपि च,

द्रव्यं लब्धं द्यूतेनैव 
दारा मित्रं द्यूतेनैव ।
दत्तं भुक्तं द्यूतेनैव
सर्वं नष्टं द्यूतेनैव ॥८॥ // विद्युन्मालया

अपि च,

त्रेताहृतसर्वस्वः पावरपतनाच्च शोषितशरीरः ।
नर्दितदर्शितमार्गः कटेन विनिपातितो यामि ॥९॥ // आर्यया

(अग्रतोऽवलोक्य) अयमस्माकं पूर्वसभिको माथुर इत एवाभिवर्तते । भवतु, अपक्रमितुं न शक्यते । तदवगुण्ठयाम्यात्मानम् ।
(बहुविधनाट्यं कृत्वा स्थितः, उत्तरीयं निरीक्ष्य)

अयं पटः सूत्रदरिद्रतां गतो ह्ययं पटश्छिद्रशतैरलङ्कृतः ।
अयं पटः प्रावरितुं न शक्यते ह्ययं पटः संवृत एव शोभते ॥१०॥ // वंशस्थेन

अथवा किमयं तपस्वी करिष्यति ? यो हि-

पादेनैकेन गगने द्वितीयेन च भूतले ।
तिष्ठाम्युल्लम्बितस्तावद्यावत्तिष्ठति भास्करः ॥११॥ // श्लोकेन

माथुरः -–- दापय दापय। [दापय दापय।]

संवाहकः --- कुदो दइश्शं? [ कुतो दास्यामि?]

(माथुरः कर्षति)

दर्दुरकः --- अये, किमेतदग्रतः। (आकाशे) किं भवानाह - अयं द्यूतकरः सभिकेन खलीक्रियते, न कश्चिन्मोचयति' इति। नन्वयं दर्दुरो मोचयति ।

(उपसृत्य) अन्तरमन्तरम्। (दृष्ट्वा) अये, कथं माथुरो धूर्तः । अयमपि तपस्वी संवाहकः।

यः स्तब्धं दिवसान्तमानतशिरा नास्ते समुल्लम्बितो
यस्योद्धर्षणलोष्टकैरपि सदा पृष्ठे न जातः किणः ।
यस्यैतच्च न कुक्कुरैरहरहर्जङ्घान्तरं चर्यते
तस्यात्यायतकोमलस्य सततं द्यूतप्रसङ्गेन किम्? ॥१२॥ // शार्दूलविक्रीडितेन

भवतु, माथुरं तावत् सान्त्वयामि । (उपगम्य) माथुर! अभिवादये।

(माथुरः प्रत्यभिवादयते)

दर्दुरकः --- किमेतत् ?

माथुरः --- अअं दशसुवण्णं धालेदि । [अयं दशसुवर्णं धारयति।]

दर्दुरकः –-- ननु कल्यवर्तमेतत् ।

माथुरः --- (दर्दुरस्य कक्षातललुण्ठीकृतं पटमाकृष्य)
भट्टा! पश्शत पश्शत। जज्जरपडप्पावुदो अअं पुलिसो दशसुवण्णं कल्लवत्तं भणादि।
[भर्तारः! पश्यत पश्यत। जर्जरपटप्रावृतोऽयं पुरुषो दशसुवर्णं कल्यवर्तं भणति।]

दर्दुरकः --- अरे मूर्ख! नन्वहं दशसुवर्णान् कटकरणेन प्रयच्छामि । तत्किं यस्यास्ति धनं स किं क्रोडे कृत्या दर्शयति।

अरे,

दुर्वर्णोऽसि विनष्टोऽसि दशस्वर्णस्य कारणात् ।
पञ्चेन्द्रियसमायुक्तो नरो व्यापाद्यते त्वया ॥ १३ ॥ // श्लोकेन

माथुरः --- भट्टा! तुए दशसुवण्णु कल्लवत्तु। मए एसु विहवु।
[भर्तः! तव दशसुवर्णं कल्यवर्तः। ममैष विभवः।]

दर्दुरकः -– यद्येवम्, श्रूयतां तर्हि । अन्यांस्तावद्दश सुवर्णानस्यैव प्रयच्छ। अयमपि द्यूतं शीलयतु ।

माथुरः —- तत्किं भोदु ? [ तन्किं भवतु ?]

दर्दुरकः --यदि जेष्यति तदा दास्यति ।

माथुरः --- अह ण जिणादि ? [ अथ न जयति? ]

दुर्दुरकः --- तदा न दास्यति ।

माथुरः -- अह ण जुत्तं जप्पिदुम् । एव्वं अक्खन्तो तुमं पअच्छ धुत्तआ ! 
[अथ न युक्तं जल्पितम् । एवमाचक्षाणस्त्वं प्रयच्छ, धूर्तक!]

अहं पि णाम माथुरु धुत्तु जूदं मित्था आदंसआमि। अण्णस्स वि अहं ण बिभेमि। धुत्ता! खंडिअवुत्ता सि तुमम्।

[अहमपि नाम माथुरो धूर्ती द्यूतं मिथ्या दर्शयामि। अन्यस्मादप्यहं न बिभेमि। धूर्त! खण्डितवृत्तोऽसि त्वम्।]

दर्दुरकः --- अरे, कः खण्डितवृत्तः?

माथुरः --- तुम हु खंडिअवुत्तो। [त्वं खलु खण्डितवृत्तः।]

दर्दुरकः --- (संवाहकस्यापक्रमितुं संज्ञां ददाति) पिता ते खण्डितवृत्तः ।

माथुरः --- गोसाविआपुत्ता! णं एव्वं ज्जेव जुदं तुए सेविदं? 
[वेश्यापुत्र! नन्वेवमेव द्यूतं त्वया सेवितम् ?]

दर्दुरकः --- मयैवं द्यूतमासेवितम् ।

माथुरः --- अले संवाहआ ! पअच्छ तं दशसुवण्णं । 
[ अरे संवाहक! प्रयच्छ तद्दशसुवर्णम्]

संवाहकः--- अद्य दइश्शं, दाव दइश्शं । [ अद्य दास्यामि, तावद्दास्यामि।]

( माथुरः कर्षति )

दर्दुरकः--- मूर्ख ! परोक्षे खलीकर्तुं शक्यते, न ममाग्रतः खलीकर्तुम् ।

(माथुरः संवाहकमाकृष्य घोणायां मुष्टिप्रहारं ददाति, संवाहकः सशोणितो मूर्छां नाटयन् भूमौ पतति, दर्दुरक उपसृत्यान्तरयति; माथुरो दर्दुरकं ताडयति; दर्दुरको विप्रतीपं ताडयति)

माथुरः -—- अले अले दुट्ट छिणालिआ-पुत्तअ! फलं पि पाविहसि । 
[अरे अरे दुष्ट पुंश्चलीपुत्रक! फलमपि प्राप्स्यसि।]

दर्दुरकः --- अरे मूर्ख ! अहं त्वया मार्गगत एव ताडितः। श्वो यदि राजकुले ताडयिष्यसि, तदा द्रक्ष्यसि।

माथुरः --- एसु पेक्खिस्सं। [एष प्रेक्षिष्ये।]

दर्दुरकः --- कथं द्रक्ष्यसि?

माथुरः -—- (प्रसार्य चक्षुषी) एव्वं पेक्खिस्सं । [एवं प्रेक्षिष्ये।]

(दर्दुरको माथुरस्य पांशुना चक्षुषी पूरयित्वा, संवाहकस्यापक्रमितुं संज्ञां ददाति, माथुरोऽक्षिणी निगृह्य भूमौ पतति, संवाहकोऽपक्रामति)

दर्दुरकः --- ( स्वगतम् ) प्रधानसभिको माथुरो मया विरोधितः । तन्नात्र युज्यते स्थातुम् । कथितं च मम प्रियवयस्येन शर्विलकेन, "यथा किल - आर्यकनामा गोपालदारकः सिद्धादेशेन समादिष्टो राजा भविष्यति।" इति । सर्वश्चास्मद्विधो जनस्तमनुसरति । तदहमपि तत्समीपमेव गच्छामि ।

( इति निष्क्रान्तः )

संवाहकः---( सत्रासं परिक्रम्य, दृष्ट्वा ) एशे कश्श वि अपावुदपक्खदुआलके गुहे । ता एत्थं पविशिश्शम् ।
[ एतत्कस्याप्यनपावृतं पक्षद्वारकं गेहम् । तदत्र प्रविशामि। ]

( प्रवेशं रूपयित्वा, वसन्तसेनामालोक्य )
अज्जे । शलणागदे म्हि ।
[आर्ये ! शरणागतोऽस्मि ।]

वसन्तसेना --- अभअं सरणागदस्स । हञ्जे! ढक्केहि पक्खदुआरअं । 
[अभयं शरणागतस्य । चेटि ! पिधेहि पक्षद्वारकम् ।]

( चेटी तथा करोति )

वसन्तसेना--- कुदो दे भअं ? [ कुतस्ते भयम् ?]

संवाहकः--- अज्जे! धणिकादो। [ आर्ये! धनिकात्। ]

वसन्तसेना-- हञ्जे! संपदं अवावुिणु पक्खदुआरअम् । 
[ चेटि ! सांप्रतमपावृणु पक्षद्वारकम् ।]

संवाहकः --- (आत्मगतम्) कधं धणिकादो तुलिदं शे भअकालणं? शुट्ठु क्खु एव्वं वुच्चदि,
[कथं धनिकात् तुलितमस्या भयकारणम् ? सुष्ठु खल्वेवमुच्यते]

जे अत्तबलं जाणिअ भालं तुलिदं वहेइ माणुस्से ।
ताह खलणं ण जाअदि ण अ कन्तालगदो विवज्जदि ॥ १४ ॥

एत्थ लक्खिदोम्हि । 

[ये आत्मबलं ज्ञात्वा भारं तुलितं वहति मनुष्यः ।
तस्य स्खलनं न जायते न च कन्तारगतो विपद्यते ॥

.. अत्र लक्षितोऽस्मि।]

माथुरः --- (अक्षिणी प्रमृज्य, द्यूतकरं प्रति) अले, देहि देहि। [अरे, देहि देहि।]

द्यूतकरः --- भट्ठा, जावदेव अम्हे दद्दुरेण कलहाविदा, तावदेव सो गोहो अवक्कन्तो । 
[ भर्तः! यावदेव वयं दर्दुरेण कलहायितास्तावदेव स पुरुषोऽपक्रान्तः।]

माथुरः --– तस्स जूदकलस्स मुट्ठिप्पहालेण णासिका भग्गा आसि । ता एहि, रुहिरपहं अणुसरे म्ह।
[तस्य द्यूतकरस्य मुष्टिप्रहारेण नासिका भग्नासीत् । तदेहि, रुधिरपथमनुसरावः।]

( अनुसृत्य )

द्यूतकरः --– भट्ठा, वसन्तसेणागेहं पविट्ठो सो। 
[भर्तः! वसन्तसेनागृहं प्रविष्टः सः।]

माथुरः --- भूदाईं सुवण्णाईं । [भूतानि सुवर्णानि ।]

द्यूतकरः --- लाअउले गदुअ णिवेदेम्ह । [ राजकुलं गत्वा निवेदयावः।]

माथुरः --– एसो धुत्तो अदो णिक्कमिअ अण्णत्त गमिस्सदि । ता उअरोधेणेव्व गेण्हेम्ह । 
[एष धूर्तो, अतो निष्क्रम्यान्यन्त्र गमिष्यति । यदुपरोधेनैव गृह्णीवः।]

( वसन्तसेना मदनिकायाः संज्ञां ददाति )

// उपजीवनं employment
// गृहं कुलं हळ्ळी, पल्ली

मदनिका--- कुदो अज्जो? को वा अज्जो? कस्स वा अज्जो? कं वा वित्तिं अज्जो उवजीअदि? कुदो वा भअम्?
[कुत आर्यः? को वार्यः? कस्य वार्यः? कां वा वृत्तिमार्य उपजवति? कुतो वा भयम्?]

संवाहकः --- शुणादु अज्जआ। अज्जए! पाडलिउत्ते मे जम्मभूमी। गहवइदालके हग्गे । संवाहअश्श वित्तिं उवजीआमि ।

[श्रुणोत्वार्या । आर्ये, पाटलिपुत्रं मे जन्मभूमिः । गृहपतिदारकोऽहम् । संवाहकस्य वृत्तिमुपजीवामि ।]

वसन्तसेना --- सुउमारा खु कला सिक्खिदा अज्जेण ।
[ सुकुमारा खलु कला शिक्षितार्येण। ]

संवाहकः --- अज्जए । कलेत्ति शिक्खिदा, आजीविआ दाणिं संवुत्ता । [आर्ये! कलेति शिक्षिता, आजीविकेदानीं संवृत्ता।]

// शिक्षणं teaching, learning
// प्रतिवचनं = answer, उत्तरं 
// ततस्ततः = amele, "and then?"

चेटी –-- अदिणिव्विण्णं अज्जेण पडिवअणं दिण्णं । तदो तदो । 
[अतिनिर्विण्णमार्येण प्रतिवचनं दत्तम्। ततस्ततः?]
// निजं = self, this.

संवाहकः --- तदो अज्जए! एशे णिजगेहे आहिण्डकाणं मुहादो शुणिअ अपुव्वदेशदंशणकुदूहलेण इह आगदे ।
[तत आर्ये! एष निजगृह आहिण्डकानां मुखाच्छ्रुत्वाऽपूर्वदेशदर्शनकुतूहलेनेहागतः।]

इह वि मए पविशिअ उज्जइणिं एक्के अज्जे शुश्शूशिदे । 
[इहापि मया प्रविश्योज्जयिनीमेक आर्यः शुश्रूषितः।]
// शुश्रूषा = श्रोतुम् इच्छा । Serve.

जे तालिशे पिअदंशणे पिअवादी, दइअ ण कित्तेदि, अवकिदं विशुमलेदि।
[यस्तादृशः प्रियदर्शनः प्रियवादी, दत्वा न कीर्तयति, अपकृतं विस्मरति।]

// दाक्षिण्यं परच्छन्दानुवर्तनम्

किं बहुणा पलन्तेण। दक्खिणदाए पलकेलअं विअ अत्ताणअं अवगच्छदि, शलणागअवच्छले अ।
[किं बहुना प्रलपितेन। दक्षिणतया परकीयमिवात्मानमवगच्छति, शरणागतवत्सलश्च।]

चेटी --– को दाणिं अज्जआए मणोरहंतरस्स गुणाईं चोरिअ उज्जइणिं अलंकरेदि।
[क इदानीमार्याया मनोरथान्तरस्य गुणांश्चोरयित्वोज्जयिनीमलंकरोति?]

वसन्तसेना –-- साहु हञ्जे साहु । मए वि एव्वं जेव्व हिअएण मन्तिदम् । 
[साधु चेटि साधु । मयाप्येवमेव हृदयेन मन्त्रितम्।]
// मन्त्र् गुप्तभाषणे

चेटी --- अज्ज! तदो तदो। [आर्य! ततस्ततः?]

संवाहकः --- अज्जए ! शे दाणिं अणुक्कोशकिदेहिं पदाणेहिं ...
[आर्ये! स इदानीमनुक्रोशकृतैः प्रदानैः ...]

वसन्तसेना --- किं उवरदविहवो संवुत्तो? [ किमुपरतविभवः संवृत्तः ]

संवाहक --– अणाजक्खिदे जेव्व, कधं अज्जआए विण्णादम्। 
[अनाख्यात एव, कथमार्यया विज्ञातम्?]

वसन्तसेना --– किं एत्थ जाणीअदि? दुल्लहा गुणा विहवा अ। अपेएसु तडाएसु बहुदरं उदअं भोदि।
[किमत्र ज्ञातव्यम्? दुर्लभा गुणा विभवाश्च। अपेयेषु तडागेषु बहुतरमुदकं भवति।]

चेटी---अज्ज! किंणामधेओ खु सो? [आर्य! किंनामधेयः खलु सः?]

संवाहकः--- अज्जे! के दाणिं तश्श भूदलमिअंकश्श णाम ण जाणादि? 
[आर्ये, क इदानीं तस्य भूतलमृगांकस्य नाम न जानाति?]

शे क्खु शेट्ठिचत्तले पङिवशदि। शलाहणिज्ज णामधेए अज्ज चालुदत्ते णाम।
[स खलु श्रेष्ठिचत्वरे प्रतिवसति। श्लाघनीयनामधेय आर्य-चारुदत्तो नामा ।]

वसन्तसेना --- (सहर्षमासनादवतीर्य) अज्जस्स अत्तणकेरकं एदं गेहं। हञ्जे! देहि से आसणं । ताळवेण्ठअं गेण्ह। परिस्समो अज्जस्स बाधेदि ।
[आर्यस्यात्मीयमेतद्गेहम्। चेटि, देह्यस्यासनम्। तालवृन्तकं गृहाण। परिश्रम आर्यस्य बाधते।]

(चेटी तथा करोति।)

संवाहकः --- (स्वगतम्) 
कधं अज्जचालुदत्तस्स णामशंकीत्तणेण ईदिशे मे आदले? शाहु अज्जचालुदत्तो! शाहु!
[कथमार्यचारुदत्तस्य नामसंकीर्तनेनेदृशो म आदरः? साधु अर्यचारुदत्त! साधु]

पुहवीए तुमं एक्के जीवशि। शेशे उण जणे शशदि।
[पृथिव्यां त्वमेको जीवसि। शेषः पुनर्जनः श्वसिति।]

(इति पादयोर्निपत्य) भोदु अज्जए भोदु। आशणे णिशीददु अज्जआ।
[भवत्वार्ये भवतु। आसने निषीदत्वार्या।]

वसन्तसेना---(आसने समुपविश्य) अज्ज! कुदो सो धणिओ। 
[आर्य। कुतः स धनिकः।]

संवाहकः ---

शक्कालधणे क्खु शज्जणे, काह ण होई चलाचले धणे ।
जे पूइदुं पि जाणादि, शे पूआविशेशं पि जाणादि ॥१५॥ <-- Why this here?

[सत्कारधनः खलु सज्जनः, कस्य न भवति चलाचलं धनम्।
यः पूजयितुमपि जानाति, स पूजाविशेषमपि जानाति॥]

वसन्तसेना--तदो तदो? [ततस्ततः?]

संवाहकः--- तदो.. तेण अज्जेण शवित्ती पलिचालके किदो म्हि । चालित्तावशेशे अ तश्शिं, जूदोवजीवी म्हि शंउत्ते ।
[ततस्तेनार्येण सवृत्तिः परिचारकः कृतोस्मि। चारित्र्यावशेषे च तस्मिन् द्यूतोपजीव्यस्मि संवृत्तः।]

तदो भाअधेअविशमदाए दशशुवण्णअं जूदे हालिदम्। 
[ततो भागधेयविषमतया दशसुवर्णकं द्यूते हारितम्।]

माथुरः --- उच्छादिदो म्हि, मुसिदो म्हि । [उत्सादितोऽस्मि, मुषितोऽस्मि!] // मुषितं robbed

संवाहकः --- एदे दे शहिअजूदिअला मं अणुशंधअन्ति। शंपदं शुणिअ अज्जआ पमाणम्।
[एतौ द्वौ सभिकछूतकरौ मामनुसंधत्तः। सप्रितं श्रुत्वार्या प्रमाणम्।]

वसन्तसेना--–मदणिए! वासपादवविसण्ठुलदाए पक्खिणो इदो तदो वि आहिण्डन्ति। हञ्जे! ता गच्छ। एदाणं सहिअजूदअराणं - 'अअं अज्जो ज्जेव पडिवादेदि' त्ति, इमं हत्थाभरणअं तुमं देहि।

[मदनिके ! वासपादपविसंष्ठुलतया पक्षिण इतस्ततोऽप्याहिण्डन्ते। चेटि! तद्गच्छ। एतयोः सभिकद्यूतकरयोः अयमार्य एव प्रतिपादयतीति, इदं हस्ताभरणं त्वं देहि।]

(इति हस्तात्कटकमाकृष्य चेट्याः प्रयच्छति)

चेटी---(गृहीत्वा) जं अज्जआ आणवेदि । [यदार्याज्ञापयति।] 
(इति निष्कान्ता)

माथुरः--- उच्छादिदो म्हि, मुसिदो म्हि। [उत्सादितोऽस्मि, मुषितोऽसि।]

चेटी --- जधा एदे उद्धं पेक्खन्ति, दीहं णीससन्ति, विसूरअन्ति अ, अहिलहन्ति अ, दुआरणिहिद-लोअण्णा, तधा तक्केमि, एदे दे सहिअजूदिअरा हुविस्सन्ति।

(उपगम्य) अज्ज! वन्दामि।

[यथैतावूर्ध्वं प्रेक्षेते, दीर्घं निश्वसतः, विचारयतश्च, अभिलपतश्च द्वारनिहितलोचनौ, तथा तर्कयामि, एतौ तौ सभिकतकरी भविष्यतः। आर्य! वन्दे।]

माथुर–--सुहं तुए होदु। [सुखं तव भवतु।]

चेटी–--अज्ज! कदमो तुम्हाणं सहिओ? [आर्य! कतरो युवयोः सभिकः?]

माथुरः---

कस्स तुहं तणुमज्झे अहरेण रददट्ठदुव्विणीदेण ।
जम्पसि मणहलवअणं आलोअन्ती कडक्खेण ॥ १६ ॥

णत्थि मम विहवो, अण्णत्त व्वज।

[कस्य त्वं तनुमध्ये अधरेण रतदष्टदुर्विनीतेन ।
जल्पसि मनोहरवचनमालोकयन्ती कटाक्षेण ॥

नास्ति मम विभवः, अन्यत्र व्रज।]

चेटी--–जइ ईदिसाईं णं मन्तेसि, ता ण होसि जूदिअरो। अत्थि को वि तुम्हाणं धारओ?
[यदीदृशानि ननु मन्त्रयसे, तदा न भवसि द्यूतकरः। अस्ति कोऽपि युष्माकं धारकः?]

माथुरः--अत्थि, दशसुवण्णं धालेदि। किं तस्स?
[अस्ति, दशसुवर्णं धारयति। किं तस्य?]

चेटी--तस्स कारणादो अज्जआ इमं हत्थाभरणं पडिवादेदि। णहि णहि, सो ज्जेव पडिवादेदि।
[तस्य कारणादार्येदं हस्ताभरणं प्रतिपादयति। नहि नहि, स एव प्रतिपादयति।]

माथुरः---(सहर्षं गृहीत्वा) अले, भणेशि तं कुलवुत्तम्– “भूदं तुए गण्डे। आअच्छ, पुणो जूदं रमह'।
[अरे, भणसि तं कुलपुत्रम्- ‘भूतस्तव गण्डः। आगच्छ, पुनर्द्यूतं रमस्व'।]

(इति निष्कान्तौ)

चेटी--( वसन्तसैनामुपसृत्य ) अज्जए! पडितुट्टा गदा सहिअजूदिअरा। 
[आर्ये! परितुष्टौ गतौ सभिकद्यूतकरौ।]

वसन्तसेना---ता गच्छदु अज्जो, बन्धुअणं समस्सासिदुम् । 
[तद्गच्छत्वार्यः बन्धुजनं समाश्वासयितुम्।]

संवाहक---अज्जए! जइ एव्वं ता इअं कला पलिअणहत्थगदा कलीअदु । 
[आर्ये! यद्येवं तदियं कला परिजनहस्तगता क्रियताम्।]

वसन्तसेना--- अज्ज! जस्स कारणादो इअं कळा सिक्खीअदि, सो ज्जेव अज्जेण सुस्सूसिदपुव्वो सुस्सूसिदव्वो।
[आर्य! यस्य कारणादियं कला शिक्ष्यते, स एवार्येण शुश्रूषितपूर्वः शुश्रूषितव्यः।]

संवाहकः--(स्वगतम्) अज्जआए णिउणं पच्चादिट्टो म्हि। कधं पच्चवकलिश्शम्।
[आर्यया निपुणं प्रत्यादिष्टोऽस्मि। कथं प्रत्युपकरिष्ये?]

(प्रकाशम्) अज्जए! अहे एदिणा जूदिअलावमाणेण शक्कशमणके हुविश्शम् । 
[आर्ये! अहमेतेन द्यूतकरापमानेन शाक्यश्रमणको भविष्यामि।]

ता शंवाहके जूदिअले शक्कशमणवे शंवुत्ते त्ति शुमलिदव्वा अज्जआए एदे अक्खलु।
[तत्संवाहको द्यूतकरः शाक्यश्रमणकः संवृत्त इति स्मर्तव्यान्यार्ययैतान्यक्षराणि।]

वसन्तसेना---अज्ज! अलं साहसेण। [आर्य! अलं साहसेन।]

संवाहकः---अज्जए । कले णिच्चए [आर्ये कृतो निश्चयः] 
(इति परिकम्य)

जूदेण तं कदं मे जं वीहत्थं जणश्श शव्वश्श ।
एण्हिं पाअडशीशे णलिन्दमग्गेण विहलिश्शम् ॥ १७ ॥

[द्यूतेन तत्कृतं मम यद्विहस्तं जनस्य सर्वस्य ।
इदानीं प्रकटशीर्षो नरेन्द्रमार्गेण विहरिष्यामि ॥]

(नेपथ्ये कलकलः)

संवाहकः--- (आकर्ण्य) अले, किं ण्णेदं? ( आकाशे ) किं भणाध-‘एशे क्खु वशंतशेणआए खुण्टमोडके णाम दुट्टहत्थी विअलेदि’ त्ति ? अहो, अज्जआए गन्धगअं पेक्खिश्शं गदुअ । अह वा किं मम एदिणा? जधाववशिदं अणुचिट्ठिश्शम् ।
[अरे, किं न्विदम्? किं भणत--'एष खलु वसन्तसेनायाः खुण्टमोडको नाम दुष्टहस्ती विचरति' इति ? अहो, आर्याया गन्धगजं प्रेक्षिष्ये गत्वा । अथवा किं ममैतेन? यथाव्यवसितमनुष्ठास्यामि।]

( इति निष्क्रान्तः )

( ततः प्रविशत्यपटीक्षेपेण प्रहृष्टो विकटोज्वलवेषः कर्णपूरकः )

कर्णपूरकः--कहिँ कहिं अज्जआ? [कुत्र कुत्रार्या?]

चेटी--- दुम्मणुस्स! किं ते उद्वेअकालणं? जं अग्गदो वट्ठिदं अज्जअं ण पेक्खसि!
[दुर्मनुष्य! किं त उद्वेगकारणं? यदग्रतोऽवस्थितामार्यां न प्रेक्षसे।]

कर्णपूरकः--( दृष्ट्वा ) अज्जए! वंदामि। [ आर्ये! वन्दे।]

वसन्तसेना---कण्णऊरअ, प्ररितुट्टमुहो लक्खीअसि! ता किं ण्णेदम्। 
[कर्णपूरक! परितुष्टमुखो लक्ष्यसे। तत्किं न्विदम्?]

कर्णपूरकः---( सविस्मयम् ) अज्जए! वञ्चिदासि, जाए अज्ज कण्णऊरअस्स परक्कमो ण दिट्ठो। 
[आर्ये! वञ्चितासि, ययाऽद्य कर्णपूरकस्य पराक्रमो न दृष्टः।]

वसन्तसेना---कण्णऊरअ! किं किं? [ कर्णपूरक! किं किम्?]

कर्णपूरकः---सुणादु अज्जआ! जो सो अज्जआए खुण्टमोडओ णाम दुट्टहत्थी, 
[श्रुणोत्वार्या। यः स आर्यायाः खुण्टमोडको नाम दुष्टहस्ती..]

सो आलाणत्थम्भं भञ्जिअ महामेत्थं वावादिअ महन्तं संखोहं करन्तो राअमग्गं ओदिण्णो । तदो एत्थंतरे उग्घुट्टं जणेण---
[स आलानस्तम्भं भङ्क्त्वा महामात्रं व्यापाद्य महान्तं संक्षोभं कुर्वन् राजमार्गम् अवतीर्णः । ततोऽत्रान्तरे उद्घुष्टं जनेन ---]

"अवणेध वालअजणं तुरियं आरुहध बुक्खपासादं ।
किं ण हु पेक्खध पुरदो दुट्टो हत्थी इदो एदि ॥ १८ ॥
[अपनयत बालकजनं त्वरितमारोहत वृक्षप्रासादम् ।
किं न खलु प्रेक्षध्वं पुरतो दुष्टो हस्तीत एति॥]

अवि अ,---

विचलइ णेउरजुअलं छिज्जति अ मेहला मणिक्खइआ।
वळआ अ सुंदरदरा रअणं कुरजालपडिबद्धा" ॥ १९ ॥
[अपि च,-
विचलति नूपुरयुगलं छिद्यन्ते च मेखला मणिखचिताः।
वलयाश्च सुन्दरतरा रत्नाङ्कुरजालप्रतिबद्धाः॥]

तदो तेण दुट्टहत्थिणा कलचरणदणेहिं फुल्लणलिणिं विअ णअरिं उज्जइणिं अवगाहमाणेण समासादिदो परिव्वाजओ ।
[ततस्तेन दुष्टहस्तिना करचरणरदनैः फुल्लनलिनीमिव नगरीमुज्जयुनीमवगाहमानेन समासादितः परिव्राजकः।]

तं च परिब्भट्टदण्डकुण्डिआभाअणं सीअरेहिं सिञ्चिअ दन्तन्तरे क्खित्तं पेक्खिअ पुणो वि उग्घुट्टं जणेण ---‘हा परिव्वाजओ वावादीअदि' त्ति ।  
[तं च परिभ्रष्टदण्डकुण्डिकाभाजनं शीकरैः सिक्त्वा दन्तान्तरे क्षिप्तं प्रेक्ष्य पुनरप्युद्घुष्टं जनेन - हा परिव्राजको व्यापाद्यत इति।]

वसन्तसेना--(ससंभ्रमम्) अहो पमादो, अहो पमादो। [अहो प्रमादः, अहो अमादः।]

कर्णपूरकः---अलं संभमेण; सुणादु दाव अज्जआ। तदो विच्छिण्ण-विसण्ठुल-सिङ्खला-कलावअं उव्वहन्तं दन्तन्तर-परिग्गहिदं परिव्वाजअं उव्वहन्तं तं पेक्खिअ 'कण्णऊरएण' मए- 
[अलं संभ्रमेण; शृणोतु तावदार्या। ततो विच्छिन्नविसंष्ठुलशृङ्खलाकलापमुद्वहन्तं दन्तान्तरपरिगृहीतं परिव्राजकमुद्वहन्तं तं प्रेक्ष्य 'कर्णपूरकेण' मया...]

...णहि णहि, अज्जआए अण्ण-पिण्ड-उट्ठेण दासेण, वाम-चलणेण जूदलेक्खअं उग्घुसिअ उग्घुसिअ तुरिदं आवणादो लोहदण्डं गेण्हिअ आआरिदो सो दुट्ठहत्थी।
[नहि नहि, आर्याया अन्नपिण्डपुष्टेन दासेन, वामचरणेन द्यूतलेखकं उद्घुष्योद्घुष्य त्वरितमापणाल्लोहदण्डं गृहीत्वाऽकारितः स दुष्टहस्ती।]

वसन्तसेना--—तदो तदो? [ ततस्ततः?]

कर्णपूरकः---

आणिऊण सरोसं तं हत्थिं विञ्झसैलसिहराभं ।
मोआरविओ मए सो दन्तन्तरसण्ठिओ परिव्वाजवो ॥२०॥
[आहत्य सरोषं तं हस्तिनं विन्ध्यशैलशिखराभम्।
मोचितो मया स दन्तान्तरसस्थितः परिव्राजकः॥]

वसन्तसेना–-सुट्ठु दे किदम्; तदो तदो? 
[सुष्ठु त्वया कृतम्। ततस्ततः?

कर्णपूरकः——तदो अज्जए ! ‘साहु रे कण्णऊरअ । साहु' त्ति एत्तिअमेत्तं भणंती, विसमभरक्कंता विअ णावा, एक्कदो पल्हत्था सअला उज्जइणी आसि । 
[तत आर्ये साधु रे कर्णपूरक, साधु इत्येतावन्मात्रं भणन्ती विषमभराक्रान्ता इव नौरेकतः पर्यस्ता सकलोज्जयिन्यासीत्।]

तदो अज्जए! एक्केण सुण्णाईँ आहरणट्ठाईं परामुसिअ उद्धं पेक्खिअ दीह णीससिअ अअं पावारओ मम उवरि क्खित्तो।
[तत आर्ये! एकेने शून्यान्याभरणस्थानानि परामृश्योर्ध्वं प्रेक्ष्य दीर्घं निश्श्वस्यायं प्रावारको ममोपरि क्षिप्तः।]

वसन्तसेना---कण्णऊरअ! जाणीहि दाव किं एसो जादीकुसुमवासिदो पावारओ ण वेत्ति। 
[कर्णपूरक! जानीहि तावत्किमेष जातीकुसुमवासितः प्रावारको न वेति।]

कर्णपूरकः---अज्जए! मदगंधेण सुट्ठु तं गंधं ण जाणामि।
[आर्ये! मदगन्धेन सुष्ठु तं गन्धं न जानामि।]

वसन्तसेना---णामं पि दाव पेक्ख। [नामापि तावत्प्रेक्षस्व।]

कर्णपूरकः--इमं णामं, अज्जआ एव्व वाएदु। 
[इदं नाम, आर्यैव वाचयतु।]
( इति प्रावारकमुपनयति )

वसन्तसेना---अज्जचारुदत्तस्स! [आर्यचारुदत्तस्य।]
(इति वाचयित्वा सस्पृहं गृहीत्वा प्रावृणोति)

चेटी---कुण्णऊरअ! सोहदि अज्जआए पावारओ। 
[कर्णपूरक! शोभत आर्यायाः प्रावारकः।]

कर्णपूरकः--आं, सोहदि अज्जआए पावारओ। 
[आं, शोभत आर्यायाः प्रावारकः।]

वसन्तसेना--कण्णऊरअ! इदं दे पारितोसिअम्। 
[कर्णपूरक! इदं ते पारितोषिकम्।]
( इत्याभरणं प्रयच्छति )

कर्णपूरकः--( शिरसा गृहीत्वा प्रणम्य च ) संपदं सुट्ठु सोहदि अज्जआए पावारओ।
[सांप्रतं सुष्ठु शोभत आर्यायाः प्रावरकः।]

वसन्तसेना--कण्णऊरअ! एदाए वेलाए कहिं अज्जचारुदत्तो?
[कर्णपूरक! एतस्यां वेलायां कुत्रार्यचारुदत्तः?]

कर्णपूरकः--एदेण ज्जेव मग्गेण पवुत्तो गन्तुं गेहं। 
[एतेनैव मार्गेण प्रवृत्तो गन्तुं गेहम्।]

वसन्तसेना--- हञ्जे! उवरिदणं अलिंदअं आरुहिअ अज्जचारुदत्तं पेक्खेम्ह।
[चेटि! उपरितनमालिन्दकमारुह्यार्यचारुदत्तं पश्यामः।]

( इति निष्क्रान्ताः सर्वे )

            ॥इति द्यूतकरसंवाहको नाम द्वितीयोऽङ्कः॥

                    ॥तृतीयोऽङ्कः॥

(ततः प्रविशति चेटः)

चेटः ---

सुअणे क्खु भिच्चाणुकम्पके शामिए णिद्धणके वि शोहदि ।
पिशुणे उण दव्वगविदे दुक्कले क्खु पलिणामदालुणे ॥ १ ॥//वैतालीयं

[सुजनः खलु भृत्यानुकम्पकः स्वामी निर्धनकोऽपि शोभते ।
पिशुनः पुनर्द्रव्यगर्वितो, दुष्करः खलु परिणामदारुणः ॥]

अवि अ,--

शश्शपलक्क बलद्दे ण शक्कि वालिदुं
अण्णकलत्तपशत्ते ण शक्कि वालिदुम् ।
जूदएशत्तमणुश्शे ण शक्कि वालिदुं
जे वि शहाविअदोशे ण शक्कि वालिदुम् ॥२॥ // शक्वरीजातिः

[अपि च-
सस्यलम्पटबलीवर्दो न शक्यो वारयितु-    // बलीवर्दः = गूळि 
मन्यकलत्रप्रसक्तो न शक्यो वारयितुम् ।
द्यूतप्रसक्तमनुष्यो न शक्यो वारयितुं
योऽपि स्वाभाविकदोषो न शक्यो वारयितुम् ॥]

का वि वेला अज्जचारुदत्तश्श गंधव्वं शुणिदुं गदश्श। अदिक्कमदि अद्धलअणी। अज्ज वि ण आअच्छदि। तो जाव्व बाहिल-दुआल-शालाए गदुअ शुविश्शम्।
[कापि वेलार्यचारुदत्तस्य गान्धर्वं श्रोतुं गतस्य। अतिक्रामत्यर्धरजनी। अद्यापि नागच्छति। तद्यावद्बहिर्द्वारशालायां गत्वा स्वप्स्यामि।]

(इति तथा करोति)

(ततः प्रविशति चारुदत्तो विदूषकश्च)

चारुदत्तः--- अहो अहो! साधु साधु, रेभिलेन गीतम् । वीणा हि नामासमुद्रोत्थितं रत्नम् । कुतः,-

उत्कण्ठितस्य हृदयानुगुणा वयस्या
सङ्केतके चिरयति प्रवरो विनोदः।
संस्थापना प्रियतमा विरहातुराणां
रक्तस्य रागपरिवृद्धिकरः प्रमोदः॥ ३ ॥ वसन्ततिलका

विदूषकः---भो, एहि। गेहं गच्छेम्ह। [भोः, एहि। गृहं गच्छावः।]

चारुदत्तः---अहो, सुष्ठु भावरेभिलेन गीतम्।

विदूषकः---मम दाव दुवेहिं जेव्व हस्सं जाअदि। इत्थिआए सक्कअं पठन्तीए, मणुस्सेण अ काअलीं गाअन्तेण।
[मम तावद्द्वाभ्यामेव हास्यं जायते। स्त्रिया संस्कृतं पठन्त्या, मनुष्येण च काकलीं गायता।]

इत्थिआ दाव सक्कअं पठन्ती, दिण्णणवणस्सा विअ गिट्ठी, अहिअं सुसुआअदि।
[स्त्री तावत् संस्कृतं पठन्ती, दत्तनवनस्येव गृष्टिः, अधिकं सूसूशब्दं करोति।]

मणुस्सो वि काअलीं गाअंतो, सुक्खसुमणोदामवेट्टिदो बुड्ढपुरोहिदो विअ मन्तं जवन्तो, दिढं मे ण रोअदि ।
[मनुष्योऽपि काकलीं गायन्, शुष्कसुमनोदामवेष्टितो वृद्धपुरोहित इव मन्त्रं जपन्, दृढं मे न रोचते।]

चारुदत्तः--- वयस्य! सुष्ठु खल्वद्य गीतं भावरेभिलेन। न च भवान्परितुष्टः।

// रक्तं = sticking, blood
// अनुरक्तः

रक्तं च नाम मधुरं च समं स्फुटं च
भावान्वितं च ललितं च मनोहरं च ।
किं वा प्रशस्तवचनैर्बेहुभिर्मदुक्तै-
रन्तर्हिता यदि भवेद्वनितेति मन्ये ॥ ४ ॥ // वसन्ततिलका

अपि च,--

तं तस्य स्वरसङ्क्रमं मृदुगिरः श्लिष्टं च, तन्त्रीस्वनं
वर्णानामपि मूर्छनान्तरगतं तारं विरामे मृदुम् ।
हेलासंयमितं पुनश्च ललितं रागद्विरुच्चारितं // द्विः twice, त्रिः thrice
यत्सत्यं विरतेऽपि गीतसमये गच्छामि शृण्वन्निव ॥ ५ ॥ // शार्दूले

// सत्यम् (सत् भावनिष्ठः), तत्थ्यम् (तत् वस्तुनिष्ठः)

विदूषकः--- भो वअस्स! आवणन्तररच्छाविहाएसु सुहं कुक्कुरा वि सुत्ता। ता गेहं गच्छेम्ह।
[भो वयस्य! आपणान्तररथ्याविभागेषु सुखं कुक्कुरा अपि सुप्ताः। तद्गृहं गच्छावः।]

(अग्रतोऽवलोक्य)

वअस्स! पेक्ख पेक्ख। एसो वि अन्धआरस्स विअ अवआसं देन्तो अन्तरिक्खपासादादो ओदरदि भअवं चन्दो ।
[वयस्य! पश्य पश्य। एषोऽप्यन्धकारस्येवावकाशं दददन्तरिक्षप्रासादादवतरति भगवांश्चन्द्रः।]

चारुदत्तः--- सम्यगाह भवान् -

असौ हि दत्वा तिमिरावकाशमस्तं व्रजत्युन्नतकोटिरिन्दुः ।
जलावगाढस्य वनद्विपस्य तीक्ष्णं विषाणाग्रमिवावशिष्टम् ॥६॥

विदूषकः--- भो, एदं अम्हाणं गेहं । वड्ढमाणअ, वड्माणअ ! उग्घाटेहि दुआरअं।
[भोः, इदमस्माकं गेहम्। वर्धमानक, वर्धमानक! उद्धाटय द्वारम्।]

चेटः-- अज्जमित्तेआह शलशंजोए शुणीअदि । आगदे अज्जचालुदते। ता जाव दुआलयं शे उग्घाटेमि ।
[आर्यमैत्रेयस्य स्वरसंयोगः श्रूयते। आगत आर्यचारुदत्तः । तावद्वारमस्योद्धाटयामि।]

( तथा कृत्वा )

अज्ज! वंदामि। मित्तेअ तुमं पि वन्दामि। एत्थ वित्थण्णे आशणे णिशीदंतु अज्जा।

[आर्य! वन्दे। मैत्रेय! त्वामपि वन्दे। अत्र विस्तीर्ण आसने निषीदतमार्यौ।]

(उभौ नाट्येन प्रविश्योपविशतः )

विदूषकः--वड्ढमाणअ ! रअणिअं सद्दावेहि पादाईं धोइहि। 
[वर्धमानक! रदनिकामाकारय पादौ धावितुम्।]

चारुदत्तः--- ( सानुकम्पम् ) अलं सुप्तजनं प्रबोधयितुम्।

चेटः--- अज्ज मित्तेअ! अहं पाणिअं गेण्हे। तुम पादाईं धोवेहि। 
[आर्यमैत्रेय! अहं पानीयं गृह्णामि। त्वं पादौ धाव।]

विदूषकः—-- (सक्रोधम्) भो वअस्स! एसो दाणिं दासीए पुत्तो भविअ पाणिअं गेण्हेदि । मं उण बम्हणं पादाईं धोवावेदि?
[भो वयस्य! एष इदानीं दास्याः पुत्रो भूत्वा पानीयं गृह्णाति। मां पुनर्ब्राह्मणं पादौ धावयति ।]

चारुदत्तः--- वयस्य मैत्रेय! त्वमुदकं गृहाण। वर्धमानकः पादौ प्रक्षालयतु।

चेटः--- अज्ज मित्तेअ! देहि उदअं।
[आर्यमैत्रेय! देह्युदकम्।]

(विदूषकस्तथा करोति, चेटश्चारुदत्तस्य पादौ प्रक्षाल्यापसरति)

चारुदत्तः-- दीयतां ब्राह्मणस्य पादोदकम्।

विदूषकः--- किं मम पादोदएहिम्? भूमीए ज्जेव मए ताडिदगद्दहेण विअ पुणो वि लोट्ठिदव्वम्।
[किं मम पादोदकैः? भूम्यामेव मया, ताडितगर्दभेनेव, पुनरपि लोठितव्यम्।]

चेटः--- अज्जमित्तेअ! बम्हणे खु तुमम्।
[आर्यमैत्रेय! ब्राह्मणः खलु त्वम्।]

विदूषकः--- जधा सव्वणागाणं मज्झे डुण्डुहो, तधा सव्वबम्हणाणं मज्झे अहं बम्हणो ।
[यथा सर्वनागानां मध्ये डुण्डुभः, तथा सर्वब्राह्मणानां मध्येऽहं ब्राह्मणः।]

चेटः--- अज्ज मित्तेअ तधा वि धोइश्शम्। [आर्यमैत्रेय तथापि धाविष्यामि।]
(तथा कृत्वा) 
अज्ज मित्तेअ एदं तं शुवण्णभण्डअं मम दिवा तुह लत्तिं च। ता गेण्ह!
[आर्य मैत्रेय एतत् तत्सुवर्णभाण्डं मम दिवा, तव रात्रौ च। तद्गृहाण ।]
(इति दत्वा निष्क्रान्तः)

विदूषकः--- (गृहीत्वा) अज्ज वि एदं चिट्ठदि। किं एत्थ उज्जइणीए चोरो वि णत्थि, जो एदं दासीएपुत्तं णिद्दाचोरं ण अवहरदि ।
[अद्याप्येतत्तिष्ठति। किमत्रोज्जयिन्यां चौरोऽपि नास्ति, य एतं दास्याः पुत्रं निद्राचौरं नापहरति।]

भो वअस्स! अब्भन्तरचतुस्सालअं पवेसआमि णम् ।
[भो वयस्य! अभ्यन्तरचतुःशालकं प्रवेशयाम्येनम्।]

चारुदत्तः--
अलं चतुःशालमिमं प्रवेश्य प्रकाशनारीधृत एष यस्मात् ।
तस्मात्स्वयं धारय विप्र! तावद्यावन्न तस्याः खलु भोः समर्प्यते ॥७॥

(निद्रां नाटयन्, 'तं तस्य स्वरसंक्रम्-'(३-५) इति पुनः पठति)

विदूषकः--- अवि णिद्दाअदि भवम्? [अपि निद्राति भवान्?]

चारुदत्तः--- अथ किम्।

इयं हि निद्रा नयनावलम्बिनी ललाटदेशादुसर्पतीव माम् ।
अदृश्यरूपा चपला जरेव या मनुष्यसत्त्वं परिभूय वर्धते ॥ ८ ॥

विदूषकः---ता सुवेम्ह। [तत्स्वपिवः।]
(नाट्येन स्वपिति)

(ततः प्रविशति शर्विलकः)

शर्विलकः---
कृत्वा शरीरपरिणाहसुखप्रवेशं
शिक्षाबलेन च बलेन च कर्ममार्गम् ।
गच्छामि भूमिपरिसर्पणघृष्टपार्श्वो
निर्मुच्यमान इव जीर्णतनुर्भुजङ्गः ॥ ९ ॥ // वसन्ततिलका

(नभोऽवलोक्य सहर्षम्)

अये, कथमस्तमुपगच्छति स भगवान्मृगाङ्कः।

तथा हि,---

नृपतिपुरुषशङ्कितप्रचारं परगृहदूषणनिश्चितैकवीरम् ।
घनतिमिर[पटलतमा]निरुद्धसर्वभावा[तारा] रजनिरियं जननीच संवृणोति॥१०॥
// पुष्पिकाग्रा

वृक्षवाटिकापरिसरे संधिं कृत्वा प्रविष्टोऽस्मि मध्यमकम्। तद्यावदिदानीं चतुःशालकमपि दूषयामि ।
// मध्यमकं = compound

भोः,

कामं नीचमिदं वदन्तु पुरुषाः स्वप्ने च यद्वर्धते
विश्वस्तेषु च वञ्चनापरिभवश्चौर्यं न शौर्यं हि तत् ।
स्वाधीना वचनीयताऽपि हि वरं बद्धो न सेवाञ्जलि-
र्मार्गो ह्येष नरेन्द्रसौप्तिकवधे पूर्वं कृतो द्रौणिना ॥ ११ ॥

// सौप्तिकपर्व - सुप्तं
// उद्देशः - purpose, goal, elevated place
// उद्देश्यं - of the elevated place, of the destination
// सहायः - सह याति - co traveller
// साहाय्यं - that which is done by a cotraveller, help

तत्कस्मिनुद्देशे संधिमुत्पादयामि ।

देशः को नु जलावसेकशिथिलो यस्मिन्न शब्दो भवे-
द्भित्तीनां च न दर्शनान्तरगतः संधिः करालो भवेत् ।
क्षारक्षीणतया च लोष्टककृशं जीर्णं क्व हर्म्यं भवे-
त्कस्मिन्स्त्रीजनदर्शनं च न भवेत्स्यादर्थसिद्धिश्च मे ॥ १२ ॥

(भित्तिं पराभृश्य)

नित्यादित्यदर्शनोदकसेचनेन दूषितेयं भूमिः क्षारक्षीणा । मूषिकोत्करश्चेह । हन्त, सिद्धोऽयमर्थः । 
प्रथममेतत्स्कन्दपुत्राणां सिद्धिलक्षणम् । अत्र कर्मप्रारम्भे कीदृशभिदानीं संधिमुत्पादयामि?

इह खलु भगवता कनकशक्तिना चतुर्विधः संध्युपायो दर्शितः । 
तद्यथा-- 
पक्वेष्टकानामाकर्षण-,मामेष्टकानां छेदनं, पिण्डमयानां सेचनं, काष्ठमयानां पाटनमिति । 
तदत्र पक्वेष्टक इष्टिकाकर्षणम् ।

तत्र -
पद्मव्याकोशं भास्करं बालचन्द्रं
वापी विस्तीर्णं स्वस्तिकं पूर्णकुम्भम् ।
तत्कस्मिन्देशे दर्शयाम्यात्मशिल्पं
दृष्ट्वा श्वो यं यद्विस्मयं यान्ति पौराः ॥ १३ ॥ // वैश्वदेवीवृत्तम्

तदत्र पक्वेष्टके पूर्णकुम्भ एव शोभते । तमुत्पादयामि ।

अन्यासु भित्तिषु मया निशि पाटितासु
क्षारक्षतासु विषमासु च कल्पनासु । // कल्पना = construction
दृष्ट्वा प्रभातसमये प्रतिवेशिवर्गो
दोषांश्च मे वदति कर्मणि कौशलं च ॥ १४ ॥ // वसन्ततिलका

नमो वरदाय कुमारकार्तिकेयाय, नमः कनकशक्तये ब्रह्मण्यदेवाय देवव्रताय, नमो भास्करनन्दिने, नमो योगाचार्याय यस्याहं प्रथमः शिष्यः । 
तेन च परितुष्टेन योगरोचना मे दत्ता ।

अनया हि समालब्धं न मां द्रक्ष्यन्ति रक्षिणः ।
शस्त्रं च पतितं गात्रे रुजं नोत्पादयिष्यति ॥ १५ ॥

( तथा करोति ) धिक्कष्टम् । प्रमाणसूत्रं मे विस्मृतम् । 

( विचिन्त्य )
आं, इदं यज्ञोपवीतं प्रमाणसूत्रं भविष्यति । यज्ञोपवीतं हि नाम ब्राह्मणस्य महदुपकरणद्रव्यम्, विशेषतोऽस्मद्विधस्य ।

कुतः,---

एतेन मापयति भित्तिषु कर्ममार्ग-
मेतेन मोचयति भूषणसंप्रयोगान् ।
उद्धाटको भवति यन्त्रदृढे कपाटे
दष्टस्य कीटभुजगैः परिवेष्टनं च ॥१६॥ // वसन्ततिलकया

मापयित्वा कर्म समारभे ।

( तथा कृत्वावलोक्य च ) एकलोष्टावशेषोऽयं संधिः ।

धिक्कष्टम्, अहिना दष्टोऽस्मि ।
(यज्ञोपवीतेनाङ्गुलीं बद्ध्वा विषवेगं नाटयति; चिकित्सां कृत्वा)

स्वस्थोऽस्मि । ( पुनः कर्म कृत्वा, दृष्ट्वा च ) अये, ज्वलति प्रदीपः ।

तथा हि,-

शिखा प्रदीपस्य सुवर्णपिञ्जरा महीतले संधिमुखेन निर्गता ।
विभाति पर्यन्ततमःसमावृता सुवर्णरेखेव कषे निवेशिता ॥ १७॥

( पुनः कर्म कृत्वा ) समाप्तोऽयं संधिः । भवतु, प्रविशामि । अथवा न तावत्प्रविशमि । प्रतिपुरुषं निवेशयामि ।

( तथा कृत्वा ) अये, न कश्चित् । नमः कार्तिकेयाय । 

( प्रविश्य, दृष्ट्वा च ) अये, पुरुषद्वयं सुप्तम् । भवतु, आत्मरक्षार्थं द्वारमुद्धाटयामि । कथं जीर्णत्वाद्वृहस्य विरौति कपाटम् ।

तद्यावत्सलिलमन्वेषयामि । क्व न खलु सलिलं भविष्यति ?

(इतस्ततो दृष्ट्वा सलिलं गृहीत्वा क्षिपन्, सशङ्कम् ) मा तावद्भूमौ । पतच्छब्दमुत्पादयेत् । भवतु एवं तावत् ।

( पृष्ठेन प्रतीक्ष्य कपाटमुद्घाट्य च) भवतु । एवं तावत् । इदानीं परीक्षे किं लक्ष्यसुप्तम्, उत परमार्थसुप्तमिदं द्वयम् ।

( त्रासयित्वा परीक्ष्य च ) अये, परमार्थसुप्तेनानेन भवितव्यम् ।

तथा हि,--

निःश्वासोऽस्य न शङ्कितः सुविशदस्तुल्यान्तरं वर्तते
दृष्टिर्गाढनिमीलिता न विकला नाभ्यन्तरे चञ्चला ।
गात्रं स्रस्तशरीरसंधिशिथिलं शय्याप्रमाणाधिकं
दीपं चापि न मर्षयेदभिमुखं स्याल्लक्ष्यसुप्तं यदि ॥ १८ ॥ // शार्दूलेन

(समन्तादवलोक्य) अये! कथं मृदङ्गः, अयं दर्दुरः, अयं पणवः, इयमपि वीणा, एते वंशाः, अमी पुस्तकाः; कथं नाट्याचार्यस्य गृहमिदम् । अथवा भवनप्रत्ययात्प्रविष्टोऽस्मि । तत्किं परमार्थदरिद्रोऽयम्, उत राजभयाच्चौरभयाद्वा भूमिष्ठं द्रव्यं धारयति । तन्ममापि नाम शर्विलकस्य भूमिष्ठं द्रव्यम् । भवतु, बीजं प्रक्षिपामि । (तथा कृत्वा) निक्षिप्तं बीजं न क्वचित्स्फारीभवति । अये, परमार्थदरिद्रोऽयम् । भवतु । गच्छामि ।

विदषकः-- (उत्स्वप्नायते) भो वअस्स! संधीविअ दिज्जदि, चोरं विअ पेक्खामि, ता गेण्हदु भवं एदं सुवण्णभंडअं।
[भो वयस्य संधिरिव दृश्यते, चौरमिव पश्यामि, तद्गृह्णातु भवानिदं सुवर्णभाण्डम्।]

// स्नानशाटी = bathing towel

शर्विलकः-- "किं न खल्वयमिह" मां प्रविष्टं ज्ञात्वा दरिद्रोऽस्मीत्युपहसति? तत्किं व्यापादयामि उत लधुत्वादुत्स्वप्नायते? (दृष्ट्वा) अये, जर्जरस्नानशाटीनिबद्धं दीपप्रभयोद्दीपितं सत्यमेवैतदलंकरणभाण्डम् । भवतु, गृह्णामि । अथवा न युक्तं तुल्यावस्थं कुलपुत्रजनं पीडयितुम् । तद्गच्छामि।

विदुषकः -- भो वअस्स ! साविदोसि गोबम्हणकामाए, जइ एवं सुवण्णभडअं ण गेह्णसि। 
[भो वयस्य! शापितोऽसि गोब्राह्मणकाम्यया, यद्येतत्सुवर्णभाण्डं न गृह्णासि।]

शर्विलकः--- अनतिक्रमणीया भगवती गोकाम्या ब्राह्मणकाम्या च। तद्गृह्णामि । अथवा ज्वलति प्रदीपः । अस्ति च मया प्रदीपनिर्वापणार्थमाग्नेयः कीटो धार्यते । तं तावत् प्रवेशयामि । तस्यायं देशकालः । एष मुक्तो मया कीटो यात्वैवास्य दीपस्योपरि मण्डलैर्विचित्रैर्विचरति । एष पक्षद्वयानिलेन निर्वापितो भद्रपीठेन, हा धिक्! कृतमन्धकारम् । अथवा मयाप्यस्मद्ब्राह्मणकुले धिक् कृतमन्धकारम् । अहं हि चतुर्वेदविदोऽप्रतिग्राहकस्य पुत्रः शर्विलको नाम ब्राह्मणो गणिकामदनिकार्थमकार्यमनुतिष्ठामि । इदानीं करोमि ब्राह्मणस्य प्रणयम् । ( इति जिघृक्षति ) 

विदूषकः -- भो वअस्स ! सीदलो दे अग्गहत्थो। [भो वयस्य! शीतलस्तेऽग्रहस्तः।]

शर्विलकः-- धिक्प्रमादः । सलिलसंपर्काच्छीतलो मेऽग्रहस्तः । भवतु, कक्षयोर्हस्तं प्रक्षिपामि ।

( नाट्येने सव्यहस्तमुष्णीकृत्य गृह्णाति )

विदूषकः--गहिदं? [गृहीतम्]

शर्विलकः-- अनतिक्रमणीयोऽयं ब्राह्मणप्रणयः, तद्गृहीतम् ।

विदषकः--- दाणिं विक्किणिदपण्णो विअ वाणिओ, अहं सुहं सुविस्सं । 
[इदानीं विक्रीतपण्य इव वणिक्, अहं सुखं स्वप्स्यामि।]

शर्विलकः-- महाबाह्मण ! स्वपिहि वर्षशतम् । कष्टमेवं मदनिकागणिकार्थे ब्राह्मणकुलं तमसि पातितम्, अथवा आत्मा पातितः?

धिगस्तु खलु दारिद्र्यमनिर्वेदितपौरुषम् ।
यदेतद्गर्हितं कर्म निन्दामि च करोमि च ॥ १९ ॥ // पथ्पावक्रम्

तद्यावन्मदनिकाया निष्क्रयणार्थं वसन्तसेनागृहं गच्छामि ।
( परिक्रम्यावलोक्य च ) अये, पदशब्द इव । मा नाम रक्षिणः । भवतु, स्तम्भीभूत्वा तिष्ठामि । अथवा ममापि नाम शर्विलकस्य, रक्षिणः?

योऽहं -
/*
क्रमणं = moving
प्रसरणं = running away, escaping
ग्रहः = siezed, prey
आलुञ्चनं = pouncing, grabbing, tear into pieces
सर्पणं = crawl
तुलनं = comparing
माया = devata,
वाक् = speech, देवता, सरस्वती, वाणी
डुण्डुभः = red sand boa
वाजी = अश्वः
नौः = boat
*/

मार्जारः क्रमणे मृगः प्रसरणे श्येनो ग्रहालुञ्चने
सुप्तासुप्तमनुष्यवीर्यतुलने श्वा सर्पणे पन्नगः ।
माया रूपशरीरवेशरचने वाग्देशभाषान्तरे
दीपो रात्रिषु संकटेषु डुडुभो वाजी स्थले नौर्जले ॥ २० ॥ // शार्दूलविक्रीडिते

अपि च,---
भुजग इव गतौ गिरिः स्थिरत्वे पतगपतेः परिसर्पणे च तुल्यः ।
शश इव भुवनावलोकनेऽहं वृक इव च ग्रहणे बले च सिंहः ॥२१॥ // पु्पिताग्रा

( प्रविश्य )

रदनिका--हद्धी हद्धी, बाहिरदुआरसालाए पसुत्तो वड्ढमाणओ । सोवि एत्थ ण दीसइ । भोदु । अज्जमित्तेअं सद्दावेमि ।
[हा धिक् हा धिक्, बहिर्द्वारशालायां प्रसुप्तो वर्धमानकः । सोऽप्यत्र न दृश्यते । भवतु, आर्यमैत्रेयम् शब्दापयामि।]

( इति परिक्रामति )
// निरूप्य = seeing clearly
// निरूपणं = show clearly

शर्विलकः-- (रदनिकां हन्तुमिच्छति, निरूप्य) कथं स्त्री? भवतु । गच्छामि । (इति निष्क्रान्तः)

रदनिका---(गत्वा, सत्रासम्) हद्धी हद्धी, अम्हाणं गेहे संधिं कप्पिअ चोरो णिक्कमति। भोदु, मित्तेअं गदुअ, पबोधेमि।
[हा धिक् हा धिक्, अस्माकं गेहे संधिं कल्पयित्वा चौरो निष्क्रामति। भवतु। मैत्रेयं गत्या प्रबोधयामि।]

(विदूषकमुपगम्य)

अज्ज मित्तेअ उट्ठेहि उट्ठेहि। अम्हाणं गेहे संधिं कप्पिअ चोरो णिक्कन्तो।
[आर्य मैत्रेय उत्तिष्ठोत्तिष्ठ। अस्माकं गेहे सन्धिं कल्पयित्वा चोरो निष्क्रान्तः।]

विदूषकः--- (उत्थाय) आः दासीए धीए! किं भणासि ‘चोरं कप्पिअ संधी णिक्कन्तो’?
[आः दास्याः पुत्रिके! किं भणसि 'चौरं कल्पयित्वा संधिर्निष्क्रान्तः’?]

रदनिका--- हदास! अलं परिहासेण। किं ण पेक्खसि एणम्।
[हताश! अलं परिहासेन। किं न प्रेक्षस एनम्?]

विदुषकः--- आः दासीए धीए! किं भणासि- 'दुदिअं विअ दुआरअं उग्घाडिदं’ ति? 
[आः दास्याःपुत्रिके! किं भणसि ‘द्वितीयमिव द्वारमुद्घाटितम्' इति?]
(सन्धिं दृष्ट्वा)
भो वअस्स चारुदत्त! उट्ठेहि उट्ठेहि । अम्हाणं गेहे संधिं दइअ चोरो णिक्कन्तो । 
[भो वयस्य चारुदत्त! उत्तिष्ठोत्तिष्ठ, अस्माकं गेहे संधिं दत्वा चौरो निष्क्रान्तः।]

चारुदत्तः--- भवतु। भोः! अलं परिहासेन ।

विदूषकः--- भो! ण परिहासो। पेक्खदु भवम्।
[भोः! न परिहासः, प्रेक्षतां भवान्।]

चारुदत्तः--- कस्मिन्नुद्देशे?

विदूषकः--- भो! एसो। [भोः! एषः।]

चारुदत्तः--- (विलोक्य) अहो, दर्शनीयोऽयं संधिः -

उपरितलनिपातितेष्टकोऽयं
शिरसि तनुर्विपुलश्च मध्यदेशे।
असदृशजनसंप्रयोगभीरो
र्हृदयमिव स्फुटितं महागृहस्य ॥२२॥

कथमस्मिन्नपि कर्मणि कुशलता?

विदूषकः---भो वअस्स! अअं संधी दुवेहिं जेव्व दिण्णो भवे। आदु आगंतुएण, सिक्खिदुकामेण वा।
[भो वयस्य! एष संधिर्द्वाभ्यामेव दत्तो भवेत्। अथवाऽऽगन्तुकेन, शिक्षितुकामेन वा।]

अण्णधा इध उज्जइणीए को अम्हाणं घरविहवं ण जाणादि?
[अन्यथात्रोज्जयिन्यां कोऽस्माकं गृहविभवं न जानाति?]

चारुदत्तः–

वैदेश्येन कृतो भवेन्मम गृहे व्यापारमभ्यस्यता
नासौ वेदितवान् धनैर्विरहितं विस्रब्धसुप्तं जनम् ।
दृष्ट्वा प्राङ् महतीं निवासरचनामस्माकमाशान्वितः
संधिच्छेदनखिन्न एव सुचिरं पश्चान्निराशो गतः ॥ २३ ॥

ततः सुहृद्भ्यः किमसौ कथयिष्यति तपस्वी ‘सार्थवाहसुतस्य गृहं प्रविश्य न किंचिन्मया समासादितम्' इति?

विदूषकः---भो! कधं तं जेव्व चोरहदअं अणुसोचसि ? 
[भोः! कथं तमेव चौरहतकमनुशोचसि?]

तेण चिंतिदं महंतं एदं गेहम्। इदो रअणभंड़अं सुवण्णभंडअं वा णिक्कामइस्सामि।
[तेन चिन्तितं महदेतद्गृहम्। इतो रत्नभाण्ड़ं सुवर्णभाण्डं निष्क्रामयिष्यामि।]

(स्मृत्वा, सविषादमात्मगतम्) कहिं तं सुवष्णभंडअम्?
[कुत्र तत्सुवर्णभाण्डम्?]

(पुनरनुस्मृत्य, प्रकाशम् ) भो वअस्स! तुमं सव्वकालं भणासि--‘मुक्खो मित्तेअओ, अपंडिदो मितेअओ' त्ति । सुट्ठु मए किदं तं सुवण्णभंडअं भवदो हत्थे समप्पअन्तेण । अण्णधा दासीएपुत्तेण अवहदं भवे ।

[भो वयस्य! त्वं सर्वकालं भणसि- ‘मूर्खो मैत्रेयः, अपण्डितो मैत्रेयः' इति। सुष्ठु मया कृतं तत्सुवर्णभाण्डं भवतो हस्ते समर्पयता । अन्यथा दास्याःपुत्रेणापहृतं भवेत्।]

चारुदत्तः -- अलं परिहासेन।

विदूषकः–-भो! जह णाम अहं मुक्खो ता किं परिहासस्स वि देशआलं ण जाणामि? [भोः! यथा नामाहं मूर्खस्तत्किं परिहासस्यापि देशकालं न जानामि?]

चारुदत्तः---कस्यां वेलायाम्?

विदूषकः-- भो! जदा तुमं मए भणिदो सि --- ‘शीदलो दे अग्गहत्थो'।
[भोः! यदा त्वं मया भणितोऽसि -- 'शीतलस्तेऽग्रहस्तः'।

चारुदत्तः–-- कदाचिदेवमपि स्यात् । ( सर्वतो निरूप्य, सहर्षम् ) वयस्य । दिष्ट्या ते प्रियं निवेदयामि।

विदूषकः---किं ण अवहदं? [ किं नापहृतम्?]

चारुदत्तः---हृतम् ।

विदूषकः–--तधा वि किं पिअं? [ तथापि कि प्रियम्? ]

चारुदत्तः–--यदसौ कृतार्थो गतः ।

विदूषकः–--णासो क्खु सो। [ न्यासः खलु सः। ]

चारुदत्तः---कथं न्यासः? ( मोहमुपगतः )

विदषकः---समस्ससदु भवं। जई णासो चोरेण अवहदो तुमं किं मोहं उवगदो?[समाश्वसितु भवान्। यदि न्यासश्चौरेणापहृतस्त्वं किं मोहमुपगतः?]

चारुदत्तः---( समाश्वस्य ) वयस्य !

कः श्रद्धास्यति भूतार्थं सर्वो मां तुलयिष्यति ।
शङ्कनीया हि लोकेऽस्मिन्निष्प्रतापा दरिद्रता ॥ २४ ॥

भोः! कष्टम्,---

यदि तावत्कृतान्तेन प्रणयोऽर्थेषु मे कृतः ।
किमिदानीं नृशंसेन चारित्रमपि दूषितम् ? ॥ २५ ॥

विदूषकः--अहं खु अवलविस्सं-- ‘केण दिण्णं, केण गहिदं, को वा सक्खि' त्ति।
[अहं खल्वपलपिष्यामि–-'केन दत्तम् , केन गृहीतम्, को वा साक्षी' इति।]

चारुदत्तः--अहमिदानीमनृतमभिधास्ये?

भैक्षेणाप्यर्जयिष्यामि पुनर्न्यासिप्रतिक्रियाम् ।
अनृतं नाभिधास्यामि चारित्रभ्रंशकारणम् ॥ २६ ॥

रदनिका---ता जाव अज्जा धूदाए गदुअ णिवेदेमि ।
[तद्यावदार्या धूतायै गत्वा निवेदयामि।] ( इति निष्क्रान्ताः सर्वे )

( ततः प्रविशति चेट्या सह चारुदत्तवधूः )

वधूः--(ससंभ्रमम्) अई, सच्चं अवरिक्खदसरीरो अज्जउत्तो अज्जमित्तेएण सह । [अयि! सत्यमपरिक्षतशरीर आर्यपुत्र आर्यमैत्रेयेण सह।]

चेटी--भट्टिणि! सच्चं । किं तु जो सो वेस्साजणकेरके अलंकारओ सो अवहिदो। 
[भ्रात्रि सत्यम्, किं तु यः स वेश्याजनस्यालंकारकः सोऽपहृतः।]

( वधूः मोहं नाटयति )

चेटी---समस्ससदु अज्जा धूदा। [ समाश्वसित्वार्या धूता ।]

वधूः--( समाश्वस्य ) हञ्जे! किं भणासि--'अवरिक्खदसरीरो अज्ज उत्तो' त्ति? 
[चेटि किं भणसि अपरिक्षतशरीर आर्यपुत्र इति?]

वरं दाणिं, सो सरीरेण परिक्खदो ण उण चारित्तेण । संपदं उज्जइणीए जणो एव्वं मंतइस्सदि-- 'दलिद्ददाए अज्जउत्तेण ज्जेव्व ईदिसं अकज्जं अणुचिट्ठिदं' त्ति।
[वरम् इदानीम् । सः शरीरेण परिक्षतः न पुनः चारित्रेण ! साम्प्रतमुज्जयिन्यां जन एवं मन्त्रयिष्यति दरिद्रतया आर्यपुत्रेणैवेदृशम् अकार्यम् अनुष्ठितम् इति ।]

(ऊर्ध्वमवलोक्य, निश्श्वस्य च ) भअवं कअंत! पोक्खरवत्तपडिदजलबिंदुचंचलेहिं कीळसि दलिद्दपुरिसभाअधेएहिं।
[भगवन्कृतान्त! पुष्करपत्रपतितजलबिन्दुचञ्चलैः क्रीडसि दरिद्रपुरुषभागधेयैः।]

इअं च मे एक्का मादुघरलद्धा रअणावली चिट्ठदि। एदं पि अदिसोण्डीरदाए अज्जउत्तो ण गेण्हिस्सदि। हञ्जे अज्जमित्तेअं दाव सद्दावेहिम्।
[इयं च म एका मातृगृहलब्धा रत्नावली तिष्ठति। एतामप्यतिशौण्डीरतया आर्यपुत्रो न ग्रहीष्यति। चेटि आर्यमैत्रेयं तावच्छब्दापय।]

चेटी-- जं अज्जा धूदा आणवेदि। [यदार्या धूताज्ञापयति।] 
(विदूषकमुपगम्य)
अज्जमित्तेअ! धूदा दे सद्दावेदि। [आर्य मैत्रेय! धूता त्त्वां शब्दापयति।]

विदूषकः-–कहिं सा? [कुत्र सा?]
चेटी -- एसा चिट्ठदि, उवसम्प। [एष तिष्ठति, उपसर्प।]

विदूषकः-- (उपसृत्य) सोत्थि भोदीए । [ स्वस्ति भवत्यै।]

वधूः-- अज्ज! वदामि। अज्ज! पुरत्थिआमुहो होहि।
[आर्य! वन्दे। आर्य! पुरस्तान्मुखो भव।]

विदूषकः--एसो भोदि। पुरत्थिआमुहो संवुत्तो म्हि। [एष भवति! पुरस्तान्मुखः संवृत्तोऽस्मि।]

वधूः -– अज्ज! पडिच्छ इमं। [आर्य! प्रतीच्छेमाम्।]

विदूषकः -- किं ण्णेदं? [किं न्विदम्?]
// उपोषितम्
// उपवासं कृता, fasting
// उप वसति इति उपवासः
// living being fastened
// 
वधूः -- अहं खु रअणसट्ठि उववसिदा आसि । 
[अहं खलु रत्नषष्ठीमुपोषितासम् ।]

तहिं जधा विहवाणुसारेण बम्हणो पडिग्गाहिदव्वो । सो अ ण पडिग्गाहिदो, ता तस्स किदे पडिच्छ इमं रअणमालिअम् । 
[तत्र यथाविभवानुसारेण ब्राह्मणः प्रतिग्राहितव्यः। स च न प्रतिग्राहितः, अतस्तस्य कृते प्रतीक्छेमां रत्नमालिकाम्।]
 
विदुषकः-(गृहीत्वा) सोत्थि, गमिस्सम् । पिअवअस्सस्स णिवेदेमि। 
[स्वस्ति, गमिष्यामि। प्रियवयस्यस्य निवेदयामि।]

वधूः--अज्जमित्तेअ! मा क्खु मे लज्जावेहि। 
[आर्यमैत्रेय! मा खलु मां लज्जितां कुरु।]

( इति निक्रान्ता )

विदषकः---( सविस्मयम् ) अहो, से महाणुभावदा। [अहो, अस्या महानुभावता।]

चारुदत्तः--अये, चिरयति मैत्रेयः। मा नाम वैक्लव्यादकार्यं कुर्यात्। मैत्रेय, मैत्रेय!

विदूषकः----(उपसृत्य) एसो म्हि । गेण्ह एदं। [एषोऽस्मि, गृहाणैताम्]
(रत्नावलीं दर्शयति)

चारुदत्तः- किमेतत्?

विदूषकः--भो, जे दे सरिसदारसंगहस्स फलं ।
[भोः, यत्ते सदृशदारसंग्रहस्य फलम्]

चारुदत्तः--- कथं ब्राह्मणी मामनुकम्पते। कष्टम्, इदानीमस्मि दरिद्रः।

आत्मभाग्यक्षतद्रव्यः स्त्रीद्रव्येणानुकम्पितः ।
अर्थतः पुरुषो नारी या नारी साऽर्थतः पुमान् ॥२७॥

अथवा, नाहं दरिद्रः। यस्य मम -

विभवानुगता भार्या सुखदुᳳखसुहृद्भवान् ।
सत्यं च न परिभ्रष्टं यद्दरिद्रेषु दुर्लभम् ॥२८॥

मैत्रेय! गच्छ रत्नावलीमादाय वसन्तसेनायाः सकाशम्, वक्तव्या च सा मद्वचनात् -- ‘यत्खल्वस्माभिः सुवर्णभाण्डमात्मीयमिति कृत्वा विश्रम्भाद्द्यूते हारितम्। तस्य कृते गृह्यतामियं रत्नावली' इति ।

विदूषकः--- मा दाव अक्खाइदस्स अभुत्तस्स अप्पमुल्लस्स चोरेहिं अवहिदस्स कारणादो चतुःसमुद्दसारभूदा रअणावली दीअदि!!
[मा तावदखादितस्याभुक्तस्याल्पमूल्यस्य चौरैरपहृतस्य कारणाच्चतुस्समुद्रसारभूता रत्नावली दीयते!]

चारुदत्तः-- वयस्य! मा मैवम्, -

यं समालम्ब्य विश्वासं न्यासोऽस्मासु तया कृतः ।
तस्यैतन्महतो मूल्यं प्रत्ययस्यैव दीयते ॥ २९ ॥

तद्वयस्य! अस्मच्छरीरस्पृष्टिकया शापितोऽसि, नैनामग्राहयित्वात्रागन्तव्यम्।

वर्धमानक!
// सुसंहतः
एताभिरिष्टिकाभिः संधिः क्रियतां सुसंहतः शीघ्रम् ।
परिवादबहलदोषान्न यस्य रक्षां परिहरामि ॥ ३० ॥ // आर्यया

वयस्य मैत्रेय! भवताप्यकृपणशौण्डीर्यमभिधातव्यम् ।
// अभिधातव्यम् = Naming

विदूषकः-- भो, दलिद्दो किं अकिवणं मंतेदि?
[भोः, दरिद्रः किमकृपणं मन्त्रयते?]

चारुदत्तः-- अदरिद्रोऽस्मि सखे! (यस्य मम ‘विभवानुगता भर्या-' [३।२८] इत्यादि पुनः पठति) तद्गच्छतु भवान्; अहमपि कृतशौचः संध्यामुपासे।

(इति निष्क्रान्ताः सर्वे)

॥ इति संधिच्छेदो नाम तृतीयोऽङ्कः ॥

॥चतुर्थोऽङ्कः॥

(ततः प्रविशति चेटी)

चेटी--- आणत्तम्हि अत्ताए अज्जआए सआसं गंतुं । एसा अज्जआ चित्तफलअणिसण्णदिट्ठी मदणिआए सह किंपि मंतअंती चिट्ठदि ।
[आज्ञप्तास्मि मात्रया आर्यायाः सकाशं गन्तुम्। एषार्या चित्रफलकनिषण्णदृष्टिर्मदनिकया सह किमपि मन्त्रयन्ती तिष्ठति।]

ता जाव उवसप्पामि । [तावदुपसर्पामि।]

(इति परिक्रामति)

(ततः प्रविशति यथानिर्दिष्टा वसन्तसेना मदनिका च)

वसन्तसेना-- हळे मदणिए! अवि सुसदिसी इअं चित्ताकदी अचारुदत्तस्स?
[चेटि मदनिके! अपि सुसदृशीयं चित्राकृतिरार्यचारुदत्तस्य?]

मदनिका—-सुसदिसी। [सुसदृशी।]

वसन्तसेना--कधं तुमं जाणासि? [कथं त्वं जानासि?]

मदनिका--जेण अज्जआए सुसिणिद्धा दिट्ठी अणुलग्गा ।
[येनार्यायाः सुस्निग्धा दृष्टिरनुलग्ना।]

वसन्तसेना--- हळे! किं वेसवासदाक्खिण्णेण मदणिए! एव्वं भणासि ? 
[चेटि! किं वेशवासदाक्षिण्येन मदनिके! एवं भणसि?]

मदनिका-- अज्जए! किं जो ज्जेव जणो वेसे पडिवसदि, सो जेव अलीअदक्खिणो भोदि?
[आर्ये! किं य एव जनो वेशे प्रतिवसति, स एवालीकदक्षिणो भवति?] 

वसन्तसेना-- हळा! णाणापुरिससंगेण वेस्साजणो अलीअदक्खिणो भोदि। 
[चेटि! नानापुरुषसङ्गेन वेश्याजनोऽलीकदक्षिणो भवति।]

मदनिका -- जदो दाव अज्जआए दिट्ठी इध अभिरमदि हिअअं च, तस्स कारणं किं पुच्छीअदि?
[यतस्तावदार्याया दृष्टिरिहाभिरमते हृदयं च, तस्य कारणं किं पृच्छ्यते?]

वसन्तसेना--- हळे? सहीजणादो उवहणीअदां रक्खामि । 
[चेटि! सखीजनादुपहसनीयतां रक्षामि।]

मदनिका -- अज्जए! एव्वं नेदं । सहीजणचित्ताणुवत्ती अबलाजणो भोदि।
[आर्ये! एवं नेदम् । सखीजनचित्तानुवर्त्यबलाजनो भवति]

// अवगुण्ठणं veil
प्रथमा चेटी ---- (उपसृत्य) अज्जए! अत्ता आणवेदि- "गहिदावगुंठणं पक्खदुआरए सज्जं पवहणं । ता गच्च" त्ति ।
[आर्ये! माताज्ञापयति– "गृहीतावगुण्ठनं पक्षद्वारे सज्जं प्रवहणम्। तद्गच्छ" इति]

वसन्तसेना--- हञ्जे! किं अज्जचारुदत्तो मं णइस्सदि?
[चेटि! किमार्यचारुदत्तो मां नेष्यति?]

चेटी–-- अज्जए । जेण पवहणेण सह सुवण्णदससाहस्सिओ अलंकारओ अणुप्पेसिदो। 
[आर्ये! येन प्रवहणेन सह सुवर्णदशसाहस्रिकोऽलंकारोऽनुप्रेषितः।]

वसन्तसेना-- को उण सो? [कः पुनः सः?]

चेटी-- एसो ज्जेव्व राअस्सालो संठाणओ। [एष एव राजश्यालः संस्थानकः।]

वसन्तसेना-- ( सक्रोधम् ) अवेहि! मा पुणो एव्वं भणिस्ससि।
[अपेहि, मा पुनरेवं भणिष्यसि।]

चेटी--पसीददु पसीददु अज्जआ। संदेसेणे म्हि पेसिदा।
[प्रसीदतु प्रसीदत्वार्या। संदेशेनास्मि प्रेषिता।]

वसन्तसेना-– अहं संदेशस्स ज्जेव कुप्पामि।
[अहं संदेशस्यैव कुप्यामि।]

चेटी---ता किंति अत्तं विण्णविस्सं ।
[तत्किमिति मातरं विज्ञापयिष्यामि?]

वसन्तसेना---एव्वं विण्णाविदव्वा - "जइ मं जीअंतीं इच्छसि, ता एव्वं ण पुणो अहं अत्ताए आणविदव्वा" ।
[एवं विज्ञापयितव्या -- 'यदि मां जीवन्तीमिच्छसि, तदेवं न पुनरहं मात्राज्ञापयितव्या'।]

चेटी–- जधा दे रोअदि। [यथा ते रोचते।] 

( इति निष्कान्ता )

( प्रविश्य )

शर्विलकः--

दत्त्वा निशाया वचनीयदोषं निद्रां च जित्वा नृपतेश्च रक्षान्।
स एष सूर्योदयमन्दरश्मिः क्षपाक्षयाच्चन्द्र इवास्मि जातः ॥ १॥ // रामया

अपि च,-

यः कश्चित्त्वरितगतिर्निरीक्षते मां
संभ्रान्तं द्रुतमुपसर्पति स्थितं वा।
तं सर्वं तुलयति दूषितोऽन्तरात्मा
स्वैर्दोषैर्भवति हि शङ्कितो मनुष्यः॥ २ ॥ // प्रहर्षिण्या

मया खलु मदनिकायाः कृते साहसमनुष्ठितम् ।

परिजनकथासक्तः कश्चिन्नरः समुपेक्षितः
क्वचिदपि गृहं नारीनाथं निरीक्ष्य विवर्जितम् ।
नरपतिबले पार्श्वायाते स्थितं गृहदारुव-
द्व्यवसितशतैरेवंप्रायैर्निशा दिवसीकृता ॥ ३ ॥ // हरिण्या
( इति परिक्रमिति )

वसन्तसेना---हळे, इमं दाव चित्तफलअं मम सअणीए ठाविअ तालवेण्टअं गेण्हिअ लहु आअच्छ ।
[चेटि! इमं तावच्चित्रफलकं मम शयनीये स्थापयित्वा तालवृन्तं गृहीत्वा लघ्वागच्छ।]

मदनिका--जं अज्जआ आणवेदि। [यदार्याज्ञापयति।] 
( इति फलकं गृहीत्वा निष्क्रान्ता )

शर्विलक-- इदं वसन्तसेनाया गृहम् । तद्यावत्प्रविशामि । 
( प्रविश्य ) क्व नु मया मदनिका द्रष्टव्या ?

( ततः प्रविशति तालवृन्तहस्ता मदनिका )

शर्विलकः- ( दृष्ट्वा ) अये इयं मदनिका -

मदनमपि गुणैर्विशेषयन्ती रतिरिव मूर्तिमती विभाति येयम्।
मम हृदयमनङ्गवह्नितप्तं भृशमिव चन्दनशीतलं करोति ॥ ४॥ // पुष्पिताग्रया

मदनिके!

मदनिका---( दृष्ट्वा ) अम्मो, कधं सव्विलओ! सव्विलअ । साअदं दे! कहिं तुमम्?
[आश्चर्यम्, कथं शर्विलकः! शर्विलक! स्वागतं ते । कुत्र त्वम्?]

शर्विलकः--- कथयिष्यामि।

( इति सानुरागमन्योन्यं पश्यतः )

वसन्तसेना-- चिरअदि मदणिआ । ता कहिँ णु क्खु सा?
( गवाक्षकेन दृष्ट्वा )
[चिरयति मदनिका। तत्कुत्र नु खलु सा?]

कथं एसा केनावि पुरिसकेण सह मंतअंती चिट्ठदि? जधा अदिसिणिद्धाए णिच्चलदिट्ठीए आपिवन्ती विअ एदं णिज्झाअदि तधा तक्केमि ।
[कथमेषा केनापि पुरुषकेण सह मन्त्रयन्ती तिष्ठति? यथातिस्निग्धया निश्चलदृष्ट्या पिबन्तीवैतं निध्यायति तथा तर्कयामि]

एसो सो जणो एदं इच्छदि अभुजिस्सं कादुम्। ता रमदु रमदु। मा कस्सावि पीदिच्छेदो भोदु। ण क्खु सहाविस्सम्।
[एष स जन एनामिच्छत्यभुजिष्यां कर्तुम्। तद्रमतां रमताम्। मा कस्यापि प्रीतिच्छेदो भवतु। न खल्वाकारयिष्यामि।]

मदनिका-—सव्विलअ ! कधेहि । [शर्विलक ! कथय।]

( शर्विलकः सशङ्क दिशोऽवलोकयति )

मदनिका--सव्विलअ! किं ण्णेदम्? ससङ्को विअ लक्खीअसि? 
[शर्विलक! किं न्विदं सशङ्क इव लक्ष्यसे? ]

शर्विलकः--वक्ष्ये त्वां किंचिद्रहस्यम् । तद्विविक्तमिदम् ?

मदनिका--अध ईं । [अथ किम्।]

वसन्तसेना----कधं परमरहस्सम्? ता ण सुण्णिस्सम् ।
[कथं परमरहस्यम्? तन्न श्रोष्यामि।]

शर्विलकः-- मदनिके! किं वसन्तसेना मोक्ष्यति त्वां निष्क्रयेण?

वसन्तसेना-- कधं मम संबंधिणी कधा? ता सुणिस्सं इमिणा गवक्खेण ओवारिदसरीरा।
[कथं मम संबन्धिनी कथा? तच्छ्रोष्याम्यनेन गवाक्षेणापवारितशरीरा।]

मदनिका--सव्विलअ ! भणिदा मए अज्जआ।
[शर्विलक! भणिता मयार्या।]

तदो भणादि-- "जइ मम छन्दो तदा विणा अत्थं सव्वं परिजणं अभुजिस्सं करइस्सं"।
[तदा भणति-'यदि मम छन्दस्तदा विनाऽर्थं सर्व परिजनमभुजिष्यं करिष्यामि ।]

अध सव्विलअ ! कुदो दे एत्तिओ विहवो, जेण मे अज्जआसआसादो मोआइससि?
[अथ शर्विलक! कुतस्त एतावान् विभवः, येन मामार्यासकाशान् मोचयिष्यसि?]

शर्विलकः--

दारिद्र्येणाभिभूतेन त्वत्स्नेहानुगतेन च ।
अद्य रात्रौ मया भीरु! त्वदर्थे साहसं कृतम् ॥ ५ ॥

वसन्तसेना-- पसण्णा से आकिदी, साहसकम्मदाए उण उब्वेअणीआ ।
[प्रसन्नास्याकृतिः, साहसकर्मतया पुनरुद्वेजनीया।]

मदनिका—- सव्विलअ! इत्थीकल्लवत्तस्स कारणेण उहअं पि संसए विणिक्खितं। 
[शर्विलक! स्त्रीकल्यवर्तस्य कारणेनोभयमपि संशये विनिक्षिप्तम्।]

शर्विलकः -- किं किम्।

मदनिका-- सरीरं चारित्तं च । [ शरीरं चारित्र्यं च ।]

शर्विलकः-- अपण्डिते। साहसे श्रीः प्रतिवसति ॥

मदनिका—- सविलअ ! अखंडिदचारित्तो सि ।
[ शर्विलक! अखण्डितचारित्र्योऽसि ।]

ता ण खु दे मम कारणादो साहसं करन्तेण अच्चन्तविरुद्धं आचरिदं।
[तन्न खलु त्वया मम कारणात्साहसं कुर्वताऽत्यन्तविरुद्धमाचरितम्।]

शर्विलकः--

नो मुष्णाम्यबलां विभूषणवतीं फुल्लामिवाहं लतां
विप्रस्वं न हरामि काञ्चनमयो यज्ञार्थमभ्युद्धृतम् ।
धात्र्युत्सङ्गगतं हरामि न तथा बालं धनार्थी क्वचि-
त्कार्याकार्यविचारिणी मम मतिश्चौर्येऽपि नित्यं स्थिता ॥ ६॥ // शार्दुलेन

तद्विज्ञाप्यतां वसन्तसेना,

अयं तव शरीरस्य प्रमाणादिव निर्मितः ।
अप्रकाशो ह्यलंकारो मत्स्नेहाद्धार्यतामिति ॥ ७ ॥

मदनिका----सव्विलअ ! अप्पकाशो अलंकारओ । अयं च जणो त्ति दुवेवि ण जुज्जदि । 
[शर्विलक! अप्रकाशोऽलंकारः । अयं च जन इति द्वयमपि न युज्यते ।]

ता उवणेहि दाव । पेक्खामि एदं अलंकारअम् ।
[तदुपनय तावत् । पश्याम्येममलंकारम् । ]

शर्विलकः—- इदमलंकरणम् । ( इति साशङ्कं समर्पयति।)

मदनिका-- ( निरूप्य ) दिट्ठपूरूव्वो विअ अअं अलंकारओ । ता भणेहि, कुदो दे एसो?
[दृष्टपूर्व इवायमलंकारः। तद्भण, कुतस्त एषः?]

शर्विलकः---मदनिके! किं तवानेन? गृह्यताम् ।

मदनिका--( सरोषम् ) जइ मे पच्चअं ण गच्छसि, ता किंणिमित्तं मं णिक्किणासि? 
[यदि मे प्रत्ययं न गच्छसि, तत्किन्निमित्तं मां निष्क्रीणासि?]

शर्विलकः--अयि, प्रभाते मया श्रुतं श्रेष्ठिचत्वरे, यथा-- ‘सार्थवाहस्य चारुदत्तस्य' इति ।

( वसन्तसेना मदनिका च मूर्छां नाटयतः )

शर्विलकः---मदनिके ! समाश्वसिहि । किमिदानीं त्वं?

विषादस्रस्तसर्वाङ्गी संभ्रमभ्रान्तलोचना ।
नीयमानाऽभुजिष्यात्वं कम्पसे नानुकम्पसे ॥ ८ ॥

मदनिका--(समाश्वस्य ) साहसिअ ! ण खु तुए मम कारणादो इमं अकज्जं करन्तेण तस्सिं गेहे को वि वावादिदो परिक्खदो वा?
[ साहसिक! न खलु त्वया मम कारणादिदमकार्यं कुर्वता तस्मिन्गेहे कोऽपि व्यापादितः परिक्षतो वा? ]

शर्विलकः-- मदनिके । भीते सुप्ते न शर्विलकः प्रहरति । तन्मया न कश्चिद्व्यापादितो नापि परिक्षतः ।

मदनिका-- सच्चं सच्चं ? [ सत्यं सत्यम्? ]

शर्विलकः-- सत्यम्!

वसन्तसेना-- (संज्ञां लब्ध्वा) अम्महे, पच्चुवजीविदम्हि ।
[ आश्चर्यम्, प्रत्युपजीवितास्मि। ]

मदनिका—- पिअं पिअम्! [ प्रियं प्रियम्! ]

शर्विलकः-- (सेर्ष्यम्) मदनिके ! किं नाम प्रियमिति?

त्वत्स्नेहबद्धहृदयो हि करोम्यकार्यं
सद्वृत्तपूर्वपुरुषेऽपि कुले प्रसूतः ।
रक्षामि मन्मथविपन्नगुणोऽपि मानं
मित्रं च मां व्यपदिशस्यपरं च यासि ॥ ९ ॥ // वसन्ततिलकया

//गुणदोषौ बुधो गृह्णन्निन्दुक्ष्वेडाविवेश्वरः।
//शिरसा श्लाघ्यते पूर्वं परं कण्ठे नियच्छति॥

( साकूतम् )

इह सर्वस्वफलिनः कुलपुत्रमहाद्रुमाः ।
निष्फलत्वमलं यान्ति वेश्याविहगभक्षिताः ॥ १० ॥

अयं च सुरतज्वालः कामग्निः प्रणयेन्धनः ।
नराणां यत्र हूयन्ते यौवनानि धनानि च ॥ ११ ॥

वसन्तसेना--( सस्मितम् ) अहो, से अत्थाणे आवेओ ।
[ अहो, अस्यास्थान आवेगः। ]

शर्विलकः-- सर्वथा,-

अपण्डितास्ते पुरुषा मता मे ये स्त्रीषु च श्रीषु च विश्वसन्ति ।
श्रियो हि कुर्वन्ति तथैव नार्यों भुजङ्गकन्यापरिसर्पणानि ॥ १२ ॥ // उपजात्या

स्त्रीषु न रागः कार्यो रक्तं पुरुषं स्त्रियः परिभवन्ति ।
रक्तैव हि रन्तव्या विरक्तभावा तु हातव्या ॥ १३ ॥ // आर्यया

सुष्टु खल्विदमुच्यते,—

एता हसन्ति च रुदन्ति च वित्तहेतो-
र्विश्वासयन्ति पुरुषं न तु विश्वसन्ति ।
तस्मान्नरेण कुलशीलसमन्वितेन
वेश्याः श्मशानसुमना इव वर्जनीयाः ॥ १४ ॥ // वसन्ततिलकया

अपि च,---

समुद्रवीचीव चलस्वभावाः संध्याभ्रलेखेव मुहूर्तरागाः ।
स्त्रियो हृतार्थाः पुरुषं निरर्थं निष्पीडितालक्तकवत्त्यजन्ति ॥ १५ ॥

स्त्रियो नाम चपलाः,---

अन्यं मनुष्यं हृदयेन कृत्वा अन्यं ततो दृष्टिभिराह्वयन्ति ।
अन्यत्र मुञ्चन्ति मदप्रसेकमन्यं शरीरेण च कामयन्ते ॥ १६ ॥

सूक्तं खलु कस्यापि –

न पर्वताग्रे नलिनी प्ररोहति
न गर्दभा वाजिधुरं वहन्ति ।
यवाः प्रकीर्णा न भवन्ति शालयो
न वेशजाताः शुचयस्तथाङ्गनाः ॥ १७ ॥ // वंशस्थया

आः दुरात्मन् चारुदत्तहतक । अयं.. न भवसि । ( इति कतिचित्पदानि गच्छति )

मदनिका-- ( अञ्चले गृहीत्वा ) अइ असंबद्धभासअ असंभावणीए कुप्पसि ।
[ अयि असंबद्धभाषक! असंभावनीये कुप्यसि? ]

शर्विलकः-- कथमसंभावनीयं नाम?

मदनिका-- एसो क्खु अलंकारओ अज्जआ-केरओ ।
[ एष खल्वलंकारक आर्यासंबन्धी।]

शर्विलका-- ततः किम् ?

मदनिका-- स च तस्स अज्जस्स हत्थे विणिक्खित्तो ।
[स तस्यार्यस्य हस्ते विनिक्षिप्तः।]

शर्विलकः–- किमर्थम् ?

मदनिका-- ( कर्णे ) एव्वं विअ । [एवमिव।]

शर्विलकः-- ( सवैलक्ष्यम् ) भोः कष्टम् ,--

छायार्थं ग्रीष्मसंतप्तो यामेवाहं समाश्रितः ।
अजानता मया सैव पत्रैः शाखा वियोजिता ॥ १८ ॥

वसन्तसेना-- कधं एसो वि संतप्पदि ज्जेव? ता अजाणन्तेण एदिणा एव्वं अणुचिट्ठिदम् । 
[कथमेषोऽपि संतप्यत एव। तदजानतेतेनैवमनुष्ठितम्।]

शर्विलकः-- मदनिके! किमिदानीं युक्तम्?

मदनिका-- इत्थं तुमं जेव्व पंडिओ। [अत्र त्वमेव पण्डितः।]

शर्विलकः-- नैवम्। पश्य, -

स्त्रियो हि नाम खल्वेता निसर्गादेव पण्डिताः।
पुरुषाणां तु पाण्डित्यं शास्त्रैरेवोपदिश्यते ॥ १९ ॥

मदनिका-- सव्विलअ! जइ मम वअणं सुणीअदि, ता तस्स ज्जेव माणुभावस्स पडिणिज्जादेहि ।
[शर्विलक! यदि मम वचनं श्रूयते तदा तस्यैव महानुभावस्य प्रतिनिर्यातय।]

शर्विलकः-- मदनिके! यद्यसौ राजकुले मा कथयति?

मदनिका-— ण चंदादो आदवो होदि। [न चन्द्रादातपो भवति।]

वसन्तसेना-- साहु मदणिए! साहु। [ साधु मदनिके! साधु!]

शर्विलकः-- मदनिके!

न खलु मम विषादः साहसेऽस्मिन्भयं वा
कथयसि हि किमर्थं तस्य साधोर्गुणांस्त्वम्?
जनयति मम वेदं कुत्सितं कर्म लज्जां
नृपतिरह शठानां मादृशां किं नु कुर्यात् ॥ २० ॥ // मालिन्या

तथापि नीतिविरुद्धमेतत् । अन्य उपायश्चिन्त्यताम् ।

मदनिका-- सो अअं अवरो उवाओ । [ सोऽयमपर उपायः ।]

वसन्तसेना-- को क्खु अवरो उवाओ हुविस्सदि?
[ कः खल्वपर उपायो भविष्यति? ]

मदनिका-- तस्स ज्जेव अज्जस्स केरओ भविअ एदं अलंकारअं अज्जआए उवणेहि। 
[तस्यैवार्यस्य संबन्धी भूत्वेममलकारकमार्याया उपनय!]

शर्विलक–- एवं कृते किं भवति?

मदनिका-- तुमं दाव अचोरो, सो वि अज्जो अरिणो। अज्जआए सकं अलंकारअं उवगदं भोदि ।
[ त्वं तावदचौरः। सोऽप्यार्योऽनृणः। आर्यया स्वकोऽलंकारक उपगतो भवति ।]

शर्विलकः-- नन्वतिसाहसमेतत्?

मदनिका-- अइ! उवणेहि, अण्णधा अदिसाहसम् ।
[ अयि! उपनय, अन्यथातिसाहसम्। ]

वसन्तसेना-- साहु मदणिए ! साहु ! अभुजिस्साए विअ मन्तिदम् ।
[ साधु मदनिके! साधु! अभुजिष्ययेव मन्त्रितम् ।]

शर्विलकः--

मयाप्ता महती बुद्धिर्भवतीमनुगच्छता ।
निशायां नष्टचन्द्रायां दुर्लभो मार्गदर्शकः ॥ २१ ॥
 
मदनिका--- तेण हि तुमं इमस्सिं कामदेवगेहे मुहुत्तअं चिट्ठ, जाव अज्जआए तुह आगमणं णिवेदेमि ।
[ तेन हि त्वमस्मिन्कामदेवगेहे मुहूर्तकं तिष्ठ, यावदार्यायै तवागमनं निवेदयामि ।]

शर्विलकः– एवं भवतु।

मदनिका--( उपसृत्य ) अज्जए! एसो खु चारुदत्तस्स साआसादो बम्हणो आअदो। 
[ आर्ये! एष खलु चारुदत्तस्य सकाशाद्ब्राह्मण आगतः ।]

वसन्तसेना-- हळे! तस्स केरअं त्ति कधं तुमं जाणासि?
[ चेटि! तस्य संबन्धीति कथं त्वं जानासि? ]

मदनिका-- अज्जए ! अत्तणकेरअं वि ण जाणामि?
[आर्ये! आत्मसंबन्धिनमपि न जानामि?]

वसन्तसेना--(स्वगतं शिरःकम्पं विहस्य) जुज्जदि। [युज्यते।]
( प्रकाशम् ) पविसदु । [ प्रविशतु।]

मदनिका-- जं अज्जआ आणवेदि । (उपगम्य) पविसदु सव्विलओ ।
[ यदार्याज्ञापयति । प्रविशतु शर्विलकः। ]
// till here

शर्विलकः--( उपसृत्य, सवैलक्ष्यम् ) स्वस्ति भवत्यै ।

वसन्तसेना-- अज्ज! वंदामि । उवविसदु अज्जो।
[ आर्य! वन्दे। उपविशत्वार्यः ।]

शर्विलकः--- सार्थवाहस्त्वां विज्ञापयति - जर्जरत्वाद्गृहस्य दूरक्ष्यमिदं भाण्डम्; तद्गह्यताम् । ( इति मदनिकायाः समर्प्य प्रस्थितः )

वसन्तसेना---अज्ज ! ममावि दाव पडिसंदेसं तर्हि अज्जो णेदु । 
[ आर्य ! ममापि तावत्प्रतिसंदेशं तत्रार्यो नयतु ।]

शर्विलकः-( स्वगतम् ) कस्तत्र यास्यति । ( प्रकाशम् ) कः प्रतिसंदेशः ? 

वसन्तसेना-- पडिच्छदु अज्जो मदणिअं । [प्रतीच्छत्वार्यो मदनिकाम् ।]

शर्विलक-भवति! न खल्ववगच्छम्!

वसन्तसेना--अहं अवगच्छामि । [ अहमवगच्छामि।]

शर्विलक---कथमिव?

शर्विलकः--( स्वगतम् ) अथे विज्ञातोऽहमनया । (प्रकाशम् ) साधु आर्यचारुदत्त । साधु !

गुणेष्वेव हि कर्तव्यः प्रयत्नः पुरुषैः सदा।
गुणैर्युको दरिद्रोऽपि नेश्वरैरगुणैः समः ॥ २२ ॥

अपि च,

गुणेषु यत्नः पुरुषेण कार्यो न किञ्चिदप्राप्यतमं गुणानाम् ।
गुणप्रकर्षादुडुपेन शंभोरलङ्घयमुल्लङ्घितमुत्तमाङ्गम् ॥ २३ ॥

// OCR till here

वसन्तसेना--को एत्थ पवहणिओ ? । [ कोऽत्र प्रवेहणिकः १ ॥

( प्रविश्य सप्रवहणः )

चेटः–अज्जए ! सज्जे पर्वहणं । [ आर्थे ! सज्जं प्रवहणम् ।

 वसन्तसेना-हले मअणिए ! सुदिई में करेहि । दिण्णासि । अरुह पर्वहणं । सुमरेसि मं । { चेटि मदनिके! सुदृष्टां मां कुरु । दत्तासि । आरोह प्रवहणम् । स्मरसि माम् ।

 मदनिका--(रुदती ) परिच्चत्तम्हि अजआए । [ परित्यक्तास्म्या- यैया । ] ( इति पादयोः पतति )

गुणेष्वेवेति ॥ २२ ॥ गुणेष्विति ॥ २३ ॥

हिप्प०-1 प्रवर्ण कणरथं अवतीति प्रवइणिकः, सारथिरित्यर्थः । 2 अलग-

मपि शिवस्य उसमाकं शिर उडुपेन हिमांशुना स्वगुणैरेवोल्लङ्क्तिमिति भावः ।

११२
मृच्छकटिके
 वसन्तसेना-संपदं तुम जैव वंदणी संतुचा । ता गच्छ, आरुह पर्वहणं । सुमरेसि में । [ सांप्रत त्वमेव वन्दनीया संवृत्ती । तनुच्छ, आरोह प्रवहणम् । सरसि माम् ।

 शर्विलकः---खस्ति भवत्यै । मदनिके !

सुदृष्टः क्रियतामेष शिरसा चन्द्यतां जनः ।
यत्र ते दुर्लभ प्राप्तं वधूशब्दावगुण्ठनम् ॥ २४ ॥
( इति मदनिकया सह प्रवहणमारुय गन्तुं प्रवृत्तः )

( नेपथ्ये ) ।