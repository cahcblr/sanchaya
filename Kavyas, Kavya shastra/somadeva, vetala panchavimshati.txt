
तत्र विक्रमसेनस्य पुत्रः शक्रपराक्रमः  ।
प्राक्त्रिविक्रमसेनाख्यः ख्यातकीर्तिरभून्नृपः  ॥ कथासरित्सागर १२,८.२२ (वेतालपञ्चविंशतिका ) ॥

तस्य प्रत्यहमास्थानगतस्योपेत्य भूपतेः  ।
सेवार्थं क्षान्तिशीलाख्यो भिक्षुः फलमुपानयत् ॥ कथासरित्सागर १२,८.२३ (वेतालपञ्चविंशतिका ) ॥

सोऽपि राजा तदादाय फलमासन्नवर्तिनः  ।
हस्ते ददौ प्रतिदिनं कोषागाराधिकारिणः  ॥ कथासरित्सागर १२,८.२४ (वेतालपञ्चविंशतिका ) ॥

इत्थं गतेषु वर्षेषु दशस्वत्र किलैकदा  ।
दत्त्वा राज्ञे फलं तस्मै भिक्षावास्थानतो गते  ॥ कथासरित्सागर १२,८.२५ (वेतालपञ्चविंशतिका ) ॥

स राजा तत्फलं प्रादात्प्रविष्टायात्र दैवतः  ।
क्रीडामर्कटपोताय हस्तभ्रष्टाय रक्षिणाम्  ॥ कथासरित्सागर १२,८.२६ (वेतालपञ्चविंशतिका ) ॥

स मर्कटस्तदश्नाति यावत्तावत्फलात्ततः  ।
विभिन्नमध्यान्निरगादनर्घं रत्नमुत्तमम्  ॥ कथासरित्सागर १२,८.२७ (वेतालपञ्चविंशतिका ) ॥

तद्दृष्ट्वादाय पप्रच्छ तं भाण्डागारिकं नृपः  ।
भिक्षूपनीतानि मया यानि नित्यं फलानि ते  ॥ कथासरित्सागर १२,८.२८ (वेतालपञ्चविंशतिका ) ॥

हस्ते दत्तानि तानि क्व स्थापितानि सदा त्वया  ।
तच्छ्रुत्वा तं स सभयः कोषाध्यक्षो व्यजिज्ञपत् ॥ कथासरित्सागर १२,८.२९ (वेतालपञ्चविंशतिका ) ॥

क्षिप्तानि तान्यनुद्घाट्य मया गञ्जे गवाक्षतः  ।
यद्यादिशसि तद्देव तमुद्घाट्य गवेषये  ॥ कथासरित्सागर १२,८.३० (वेतालपञ्चविंशतिका ) ॥

इति ऊचिवाननुमतो रज्ञा गत्वा क्षणेन सः  ।
कोषाध्यक्षः समागत्य प्रभुं व्यज्ञापयत्पुनः  ॥ कथासरित्सागर १२,८.३१ (वेतालपञ्चविंशतिका ) ॥

शीर्णानि नात्र पश्यामि कोषे तानि फलान्यहम्  ।
रत्नराशिं तु पश्यामि रश्मिज्वालाकुलं विभो  ॥ कथासरित्सागर १२,८.३२ (वेतालपञ्चविंशतिका ) ॥

तच्छ्रुत्वा तान्मनीन् दत्त्वा तुष्टोऽस्मै कोषरक्षिणे  ।
राजान्येद्युरपृच्छत्स भिक्षुं तं प्राग्वदागतम्  ॥ कथासरित्सागर १२,८.३३ (वेतालपञ्चविंशतिका ) ॥

भिक्षो धनव्ययेनैवं सेवसे मां किमन्वहम्  ।
नेदानीं ते ग्रहीष्यामि फलं यावन्न वक्ष्यसि  ॥ कथासरित्सागर १२,८.३४ (वेतालपञ्चविंशतिका ) ॥

इत्युक्तवन्तं राजानं भिक्षुस्तं विजनेऽब्रवीत् ।
वीरसाचिव्यसापेक्षं मन्त्रसाधनमस्ति मे  ॥ कथासरित्सागर १२,८.३५ (वेतालपञ्चविंशतिका ) ॥

तत्र वीरेन्द्र साहाय्यं क्रियमानं त्वयार्थये  ।
तच्छ्रुत्वा प्रतिपेदे तत्तथेत्यस्य स भूपतिः  ॥ कथासरित्सागर १२,८.३६ (वेतालपञ्चविंशतिका ) ॥

ततः स श्रमणस्तुष्टो नृपं पुन उवाच तम्  ।
तर्हि कृष्णचतुर्दश्यामागामिन्यां निशागमे  ॥ कथासरित्सागर १२,८.३७ (वेतालपञ्चविंशतिका ) ॥

इतो महाश्मशानान्तःवटस्याधः स्थितस्य मे  ।
आगन्तव्यं त्वया देव प्रतिपालयतोऽन्तिकम्  ॥ कथासरित्सागर १२,८.३८ (वेतालपञ्चविंशतिका ) ॥

बाढमेवं करिष्यामीत्युक्ते तेन महीभुजा  ।
स क्षान्तिशीलः श्रमणो हृष्टः स्वनिलयं ययौ  ॥ कथासरित्सागर १२,८.३९ (वेतालपञ्चविंशतिका ) ॥

अथ तां स महासत्त्वः प्राप्य कृष्णचतुर्दशीम्  ।
प्रार्थनां प्रतिपन्नां तां भिक्षोस्तस्य नृपः स्मरन्  ॥ कथासरित्सागर १२,८.४० (वेतालपञ्चविंशतिका ) ॥

प्रदोषे नीलवसनस्तमालकृतशेखरः  ।
निर्ययौ राजधानीतः खड्गपाणिरलक्षितः  ॥ कथासरित्सागर १२,८.४१ (वेतालपञ्चविंशतिका ) ॥

ययौ च घोरनिबिडध्वान्तव्रातमलीमसम्  ।
चितानलोग्रनयनज्वालादारुणदर्शनम्  ॥ कथासरित्सागर १२,८.४२ (वेतालपञ्चविंशतिका ) ॥

असंख्यनरकङ्कालकपालास्थिविशङ्कटम्  ।
हृष्यत्संनिहितोत्तालभूतवेतालवेष्टितम्  ॥ कथासरित्सागर १२,८.४३ (वेतालपञ्चविंशतिका ) ॥

भैरवस्यापरं रूपमिव गम्भीरभीषणम्  ॥ कथासरित्सागर १२,८.४४ (वेतालपञ्चविंशतिका ) ॥
स्फूर्जन्महाशिवारावं श्मशानं तदविह्वलः

विचित्य चात्र तं प्राप्य भिक्षुं वटतरोरधः  ।
कुर्वाणं मण्डलन्यासमुपसृत्य जगाद सः  ॥ कथासरित्सागर १२,८.४५ (वेतालपञ्चविंशतिका ) ॥

एषोऽहमागतो भिक्षो ब्रूहि किं करवाणि ते  ।
तच्छ्रुत्वा स नृपं दृष्ट्वा हृष्टो भिक्षुरुवाच तम्  ॥ कथासरित्सागर १२,८.४६ (वेतालपञ्चविंशतिका ) ॥

राजन् कृतः प्रसादश्चेत्तदितो दक्षिणामुखम्  ।
गत्वा विदूरमेकाकी विद्यते शिंशपातरुः  ॥ कथासरित्सागर १२,८.४७ (वेतालपञ्चविंशतिका ) ॥

तस्मिन्नुल्लम्बितमृतः कोऽप्येकः पुरुषः स्थितः  ।
तमिहानय गत्वा त्वं सानाथ्यं कुरु वीर मे  ॥ कथासरित्सागर १२,८.४८ (वेतालपञ्चविंशतिका ) ॥

तच्छृउत्वैव तथेत्युक्त्वा स राजा सत्यसंगरः  ।
दक्षिणां दिशमालम्ब्य प्रवीरः प्रययौ ततः  ॥ कथासरित्सागर १२,८.४९ (वेतालपञ्चविंशतिका ) ॥

आत्तदीप्तचितालातलक्षितेन पथात्र सः  ।
गत्वा तमसि तं प्राप कथंचिच्छिंशपातरुम्  ॥ कथासरित्सागर १२,८.५० (वेतालपञ्चविंशतिका ) ॥

तस्य स्कन्धे चिताधूमदग्धस्य क्रव्यगन्धिनः  ।
सोऽपश्यल्लम्बमानं तं भूतस्येव शवं तरोः  ॥ कथासरित्सागर १२,८.५१ (वेतालपञ्चविंशतिका ) ॥

आरुह्य चात्र भूमौ तं छिन्न रज्जुमपातयत् ।
पतितश्चात्र सोऽकस्माच्चक्रन्द व्यथितो यथा  ॥ कथासरित्सागर १२,८.५२ (वेतालपञ्चविंशतिका ) ॥

ततोऽवरुह्य कृपया जीवाशङ्की स तस्य यत् ।
राजाङ्गं प्रामृशत्तेन सोऽट्टहासं व्यधाच्छवः  ॥ कथासरित्सागर १२,८.५३ (वेतालपञ्चविंशतिका ) ॥

ततः स राजा मत्वा तं वेतालाधिष्ठितं तदा  ।
किं हसस्येहि गच्छाव इति यावदकम्पितः  ॥ कथासरित्सागर १२,८.५४ (वेतालपञ्चविंशतिका ) ॥

वक्ति तावन्न भूमौ सवेतालं शवमैक्षत  ।
ऐक्षतात्रैव वृक्षे तु लम्बमानं स्थितं पुनः  ॥ कथासरित्सागर १२,८.५५ (वेतालपञ्चविंशतिका ) ॥

ततोऽधिरुह्य भूयोऽपि तमवातारयत्ततः  ।
वज्रादपि हि वीराणां चित्तरत्नमखण्डितम्  ॥ कथासरित्सागर १२,८.५६ (वेतालपञ्चविंशतिका ) ॥

आरोप्य च सवेतालं स्कन्धे मौनेन तं शवम्  ।
स त्रिविक्रमसेनोऽथ राजा गन्तुं प्रचक्रमे  ॥ कथासरित्सागर १२,८.५७ (वेतालपञ्चविंशतिका ) ॥

यान्तं च तं शवान्तःस्थो वेतालोऽंसस्थितोऽब्रवीत् ।
राजन्नध्वविनोदाय कथामाख्यामि ते शृणु  ॥ कथासरित्सागर १२,८.५८ (वेतालपञ्चविंशतिका ) ॥


अस्ति वाराणसी नाम पुरारिवसतिः पुरी  ।
स्थलीव कैलासगिरेर्या पुण्यजनसेविता  ॥ कथासरित्सागर १२,८.५९ (वेतालपञ्चविंशतिका १) ॥

भूरिवारिभृता शश्वदुपकण्ठनिवेशिनी  ।
हारयष्टिरिवाभाति यस्याः स्वर्गतरङ्गिणी  ॥ कथासरित्सागर १२,८.६० (वेतालपञ्चविंशतिका १) ॥

प्रतापानलनिर्दग्धविपक्षकुलकाननः  ।
तस्यां प्रतापमुकुटो नाम राजाभवत्पुरा  ॥ कथासरित्सागर १२,८.६१ (वेतालपञ्चविंशतिका १) ॥

तस्याभूद्वज्रमुकुटस्तनयो रूपशौर्ययोः  ।
कुर्वाणो दर्पदलनं स्मरस्यारिजनस्य च  ॥ कथासरित्सागर १२,८.६२ (वेतालपञ्चविंशतिका १) ॥

राजपुत्रस्य तस्यात्र मन्त्रिपुत्रो महामतिः  ।
आसीद्बुद्धिशरीराख्यः शरीराभ्यधिकः सखा  ॥ कथासरित्सागर १२,८.६३ (वेतालपञ्चविंशतिका १) ॥

तेन सख्या सह क्रीडन् स कदाचिन्नृपात्मजः  ।
जगाम दूरमध्वानं मृगयाति प्रसङ्गतः  ॥ कथासरित्सागर १२,८.६४ (वेतालपञ्चविंशतिका १) ॥

शौर्यशृईचामरानीव सिंहानां मस्तकानि सः  ।
छिन्दच्छरैः सटालानि विवेशैकं महावनम्  ॥ कथासरित्सागर १२,८.६५ (वेतालपञ्चविंशतिका १) ॥

तत्रास्थाने स्मरस्येव पठत्कोकिलबन्दिनि  ।
दत्तोपकारे तरुभिर्मञ्जरीचलचामरैः  ॥ कथासरित्सागर १२,८.६६ (वेतालपञ्चविंशतिका १) ॥

सोऽन्वितो मन्त्रिपुत्रेण तेनापश्यत्सरःवरम्  ।
विचित्रकमलोत्पत्तिधामाम्बुधिमिवापरम्  ॥ कथासरित्सागर १२,८.६७ (वेतालपञ्चविंशतिका १) ॥

तस्मिंस्तदैव सरसि स्नानार्थं काचिदागता  ।
तेन दिव्याकृतिः कन्या ददृशे सपरिच्छदा  ॥ कथासरित्सागर १२,८.६८ (वेतालपञ्चविंशतिका १) ॥

पूरयन्तीव लावण्यनिःझरेण सरःवरम्  ।
दृष्टिपातैः सृजन्तीव तत्रोत्पलवनं नवम्  ॥ कथासरित्सागर १२,८.६९ (वेतालपञ्चविंशतिका १) ॥

प्रत्यादिशन्तीव मुखेनाम्बुजानि जितेन्दुना  ।
सा जहार मनस्तस्य राजपुत्रस्य तत्क्षणम्  ॥ कथासरित्सागर १२,८.७० (वेतालपञ्चविंशतिका १) ॥

सोऽप्यहार्षीत्तथा तस्या युवा दृष्ट्वा विलोचने  ।
यथा नैक्षत सा कन्या लज्जां स्वामप्यलंकृतिम्  ॥ कथासरित्सागर १२,८.७१ (वेतालपञ्चविंशतिका १) ॥

यूनि पश्यति तस्मिन् सा केयं स्यादिति सानुगे  ।
संज्ञां स्वदेशाद्याख्यातुं विलासछद्मनाकरोत् ॥ कथासरित्सागर १२,८.७२ (वेतालपञ्चविंशतिका १) ॥

करोति स्मौत्पलं कर्णे गृहीत्वा पुष्पशेखरात् ।
चिरं च दन्तरचनां चकारादाय च व्यधात् ॥ कथासरित्सागर १२,८.७३ (वेतालपञ्चविंशतिका १) ॥

पद्मं शिरसि साकूतं हृदये चादधे करम्  ।
राजपुत्रश्च तस्यास्तां संज्ञां न ज्ञातवांस्तदा  ॥ कथासरित्सागर १२,८.७४ (वेतालपञ्चविंशतिका १) ॥

मन्त्रिपुत्रस्तु बुबुधे स सखा तस्य बुद्धिमान्  ।
क्षणाच्च सा ययौ कन्या नीयमानानुगैस्ततः  ॥ कथासरित्सागर १२,८.७५ (वेतालपञ्चविंशतिका १) ॥

प्राप्य च स्वगृहं तस्थौ पर्यङ्गेऽङ्गं निधाय सा  ।
चित्तं तु निजसंज्ञार्थमास्थात्तस्मिन्नृपात्मजे  ॥ कथासरित्सागर १२,८.७६ (वेतालपञ्चविंशतिका १) ॥

सोऽपि राजसुतो भ्रष्टविद्यो विद्याधरो यथा  ।
गत्वा स्वनगरीं कृच्छ्रां प्रापावस्थां तया विना  ॥ कथासरित्सागर १२,८.७७ (वेतालपञ्चविंशतिका १) ॥

सख्या च मन्त्रिपुत्रेण तेन पृष्टस्तदा रहः  ।
शंसता तामदुष्प्रापां त्यक्तधैर्यो जगाद सः  ॥ कथासरित्सागर १२,८.७८ (वेतालपञ्चविंशतिका १) ॥

यस्या न नाम न ग्रामो नान्वयो वावबुध्यते  ।
सा कथं प्राप्यते तन्मामाश्वासयसि किं मृषा  ॥ कथासरित्सागर १२,८.७९ (वेतालपञ्चविंशतिका १) ॥

इत्युक्तो राजपुत्रेण मन्त्रिपुत्रस्तमभ्यधात् ।
किं न दृष्टं त्वया तद्यत्संज्ञया सूचितं तया  ॥ कथासरित्सागर १२,८.८० (वेतालपञ्चविंशतिका १) ॥

न्यस्तं यदुत्पलं कर्णे तेनैतत्ते तयोदितम्  ।
कर्णोत्पलस्य राष्ट्रेऽहं निवसामि महीभृतः  ॥ कथासरित्सागर १२,८.८१ (वेतालपञ्चविंशतिका १) ॥

कृता यद्दन्तरचना तेनैतत्कथितं तया  ।
तत्र जानीहि मां दन्तघाटकस्य सुतामिति  ॥ कथासरित्सागर १२,८.८२ (वेतालपञ्चविंशतिका १) ॥

पद्मावतीति नामोक्तं तयोत्तंसितपद्मया  ।
त्वयि प्राणा इति प्रोक्तं हृदयार्पितहस्तया  ॥ कथासरित्सागर १२,८.८३ (वेतालपञ्चविंशतिका १) ॥

कलिङ्गदेशे ह्यस्त्यत्र ख्यातः कर्णोत्पलो नृपः  ।
तस्य प्रसादवित्तोऽस्ति महान् यो दन्तघटकः  ॥ कथासरित्सागर १२,८.८४ (वेतालपञ्चविंशतिका १) ॥

सङ्ग्रामवर्धनाख्यस्य तस्याप्यस्ति जगत्त्रये  ।
रत्नं पद्मावती नाम कन्या प्राणाधिकप्रिया  ॥ कथासरित्सागर १२,८.८५ (वेतालपञ्चविंशतिका १) ॥

एतच्च लोकतो देव यथावद्विदितं मम  ।
अतो ज्ञाता मया संज्ञा तस्या देशादिशंसिनी  ॥ कथासरित्सागर १२,८.८६ (वेतालपञ्चविंशतिका १) ॥

इत्युक्तो मन्त्रिपुत्रेन तेन राजसुतोऽथ सः  ।
तुतोष तस्मै सुधिये लब्धोपायो जहर्ष च  ॥ कथासरित्सागर १२,८.८७ (वेतालपञ्चविंशतिका १) ॥

संमन्त्र्य च समं तेन स तद्युक्तः स्वमन्दिरात् ।
प्रियार्थी मृगयाव्याजात्पुनस्तामगमद्दिशम्  ॥ कथासरित्सागर १२,८.८८ (वेतालपञ्चविंशतिका १) ॥

अर्धमार्गे च वाताश्ववेगवञ्चितसैनिकः  ।
तं मन्त्रिपुत्रैकयुतः कलिङ्गविषयं ययौ  ॥ कथासरित्सागर १२,८.८९ (वेतालपञ्चविंशतिका १) ॥

तत्र तौ प्राप्य नगरं कर्णोत्पलमहीभृतः  ।
अन्विष्य दृष्ट्वा भवनं दन्तघाटस्य तस्य च  ॥ कथासरित्सागर १२,८.९० (वेतालपञ्चविंशतिका १) ॥

तददूरे च वासार्थमेकस्य वृद्धयोषितः  ।
गृहं प्राविशतां मन्त्रिपुत्रराजसुतावुभौ  ॥ कथासरित्सागर १२,८.९१ (वेतालपञ्चविंशतिका १) ॥

दत्ताम्बुयवसौ वाहौ गुप्तेऽवस्थाप्य चात्र सः  ।
राजपुत्रे स्थिते वृद्धां मन्त्रिपुत्रो जगाद ताम्  ॥ कथासरित्सागर १२,८.९२ (वेतालपञ्चविंशतिका १) ॥

कच्चिद्वेत्स्यम्ब सङ्ग्रामवर्धनं दन्तघाटकम्  ।
तच्छृउत्वा सा जरद्योषित्सश्रद्धा तमभाषत  ॥ कथासरित्सागर १२,८.९३ (वेतालपञ्चविंशतिका १) ॥

वेद्म्येव धात्री तस्यास्मि स्थापिता तेन चाधुना  ।
पद्मावत्याः स्वदुहितुः पार्श्वे ज्येष्ठतरेत्यहम्  ॥ कथासरित्सागर १२,८.९४ (वेतालपञ्चविंशतिका १) ॥

किं त्वहं न सदा तत्र गच्छाम्युपहताम्बरा  ।
कुपुत्रः कितवो वस्त्रं दृष्ट्वा हि हरते मम  ॥ कथासरित्सागर १२,८.९५ (वेतालपञ्चविंशतिका १) ॥

एवमुक्तवतीं प्रीतः स्वोत्तरीयादिदानतः  ।
संतोष्य सोऽत्र वृद्धां तां मन्त्रिपुत्रोऽब्रवीत्पुनः  ॥ कथासरित्सागर १२,८.९६ (वेतालपञ्चविंशतिका १) ॥

माता त्वं तद्वदामस्ते गुप्तं यत्तत्कुरुष्व नः  ।
दन्तघाटसुतामेतां गत्वा पद्मावतीं वद  ॥ कथासरित्सागर १२,८.९७ (वेतालपञ्चविंशतिका १) ॥

सोऽत्रागतो राजपुत्रो दृष्टो यः सरसि त्वया  ।
तेन चेह तदाख्यातुं प्रेषिता प्रणयादहम्  ॥ कथासरित्सागर १२,८.९८ (वेतालपञ्चविंशतिका १) ॥

तच्छृउत्वा सा तथेत्युक्त्वा वृद्धा दानवशीकृता  ।
गत्वा पद्मावतीपार्श्वमाजगाम क्षणान्तरे  ॥ कथासरित्सागर १२,८.९९ (वेतालपञ्चविंशतिका १) ॥

पृष्टा जगाद तौ राजसुतमन्त्रिसुतौ च सा  ।
युष्मदागमनं गत्वा गुप्तं तस्या मयोदितम्  ॥ कथासरित्सागर १२,८.१०० (वेतालपञ्चविंशतिका १) ॥

तया श्रुत्वा च निर्भर्त्स्य पाणिभ्यामहमाहता  ।
द्वाभ्यां कर्पूरलिप्ताभ्यामुभयोर्गण्डयोर्मुखे  ॥ कथासरित्सागर १२,८.१०१ (वेतालपञ्चविंशतिका १) ॥

ततः परिभवोद्विग्ना रुदत्यहमिहागता  ।
एतास्तदङ्गुलीमुद्राः पुत्रौ मे पश्यतं मुखे  ॥ कथासरित्सागर १२,८.१०२ (वेतालपञ्चविंशतिका १) ॥

एवं तयोक्ते नैराश्यविषण्णं तं नृपात्मजम्  ।
जगाद स महाप्राज्ञो मन्त्रिपुत्रो जनान्तिकम्  ॥ कथासरित्सागर १२,८.१०३ (वेतालपञ्चविंशतिका १) ॥

मा गा विषादं रक्षन्त्या मन्त्रं निर्भर्त्स्य यत्तया  ।
कर्पूरशुभ्रा वक्त्रेऽस्याः स्वाङ्गुल्यो दश पातिताः  ॥ कथासरित्सागर १२,८.१०४ (वेतालपञ्चविंशतिका १) ॥

तदेतदुक्तं पक्षेऽस्मिञ्शुक्ले चन्द्रवतीरिमाः  ।
रात्रीर्दश प्रतीक्षध्वं संगमानुचिता इति  ॥ कथासरित्सागर १२,८.१०५ (वेतालपञ्चविंशतिका १) ॥

इत्याश्वास्य स तं राजसुतं मन्त्रिसुतस्ततः  ।
विक्रीय गुप्तं हस्तस्थं काञ्चनं किम्चिदापणे  ॥ कथासरित्सागर १२,८.१०६ (वेतालपञ्चविंशतिका १) ॥

वृद्धया साधयामास महार्हं भोजनं तया  ।
ततस्तौ बुभुजाते द्वौ तत्तया सह वृद्धया  ॥ कथासरित्सागर १२,८.१०७ (वेतालपञ्चविंशतिका १) ॥

एवं नीत्वा दशाहानि जिज्ञासार्थं पुनः स ताम्  ।
पद्मावत्यन्तिकं वृद्धां मन्त्रिपुत्रो विसृष्टवान्  ॥ कथासरित्सागर १२,८.१०८ (वेतालपञ्चविंशतिका १) ॥

सापि मृष्टान्नपानादिलुब्धा तदनुरोधतः  ।
गत्वा वासगृहं तस्या भूयोऽभ्येत्य जगाद तौ  ॥ कथासरित्सागर १२,८.१०९ (वेतालपञ्चविंशतिका १) ॥

इतो गत्वाद्य तूष्णीमप्यहं तत्र स्थिता तया  ।
युष्मत्कथापराधं तमुद्गिरन्त्या स्वयं पुनः  ॥ कथासरित्सागर १२,८.११० (वेतालपञ्चविंशतिका १) ॥

सा लक्तकाभिस्तिसृभिः कराङ्गुलिभिराहता  ।
उरस्यस्मिन्नथैषाहमिहायाता तदन्तिकात् ॥ कथासरित्सागर १२,८.१११ (वेतालपञ्चविंशतिका १) ॥

तच्छ्रुत्वा राजपुत्रं तं स्वैरं मन्त्रिसुतोऽब्रवीत् ।
मा कार्षीरन्यथा शङ्कामस्या हि हृदये तया  ॥ कथासरित्सागर १२,८.११२ (वेतालपञ्चविंशतिका १) ॥

सा लक्तकाङ्गुलीमुद्रात्रयं विन्यस्य युक्तितः  ।
रजस्वला निशास्तिस्रः स्थिताहमिति सूचितम्  ॥ कथासरित्सागर १२,८.११३ (वेतालपञ्चविंशतिका १) ॥

एवमुक्त्वा नृपसुतं मन्त्रिपुत्रस्त्र्यहे गते  ।
पद्मावत्यै पुनस्तस्यै वृद्धां तां प्रजिघाय सः  ॥ कथासरित्सागर १२,८.११४ (वेतालपञ्चविंशतिका १) ॥

सा गता मन्दिरं तस्यास्तया संमान्य भोजिता  ।
प्रीत्या पानादिलीलाभिर्दिनं चात्र विनोदिता  ॥ कथासरित्सागर १२,८.११५ (वेतालपञ्चविंशतिका १) ॥

सायं च यावत्सा वृद्धा गृहमागन्तुमिच्छति  ।
उदभूद्भयकृत्तावत्तत्र कोलाहलो बहिः  ॥ कथासरित्सागर १२,८.११६ (वेतालपञ्चविंशतिका १) ॥

हा हा भ्रष्टोऽयमालानाज्जनान्मथ्नन् प्रधावति  ।
मत्तहस्तीति लोकस्य तत्राक्रन्दोऽथ शुश्रुवे  ॥ कथासरित्सागर १२,८.११७ (वेतालपञ्चविंशतिका १) ॥

ततः पद्मावती सा तां वृद्धामेवमभाषत  ।
स्पष्टेन हस्तिरुद्धेन गन्तुं युक्तं न ते पथा  ॥ कथासरित्सागर १२,८.११८ (वेतालपञ्चविंशतिका १) ॥

तत्पीठिकां समारोप्य बद्धालम्बनरज्जुकाम्  ।
बृहद्गवाक्षेणानेन त्वामत्र प्रक्षिपामहे  ॥ कथासरित्सागर १२,८.११९ (वेतालपञ्चविंशतिका १) ॥

गृहोद्याने ततो वृक्षमारुह्यामुं विलङ्घ्य च  ।
प्राकारमवरुह्यान्यवृक्षेण स्वगृहं व्रज  ॥ कथासरित्सागर १२,८.१२० (वेतालपञ्चविंशतिका १) ॥

इत्युक्त्वा सा गवाक्षेण क्षेपयामास तत्र ताम्  ।
वृद्धां चेटीभिरुद्याने रज्जुपीठिकया ततः  ॥ कथासरित्सागर १२,८.१२१ (वेतालपञ्चविंशतिका १) ॥

साथ गत्वा यथोक्तेन पथा सर्वं शशंस तत् ।
यथावद्राजपुत्राय तस्मै मन्त्रिसुताय च  ॥ कथासरित्सागर १२,८.१२२ (वेतालपञ्चविंशतिका १) ॥

ततः स मन्त्रिपुत्रस्तं राजपुत्रमभाषत  ।
सिद्धं तवेष्टं मार्गो हि युक्त्या ते दर्शितस्तया  ॥ कथासरित्सागर १२,८.१२३ (वेतालपञ्चविंशतिका १) ॥

तद्गच्छाद्यैव तत्र त्वं प्रदोषेऽस्मिन्नृपागते  ।
एतेनैव पथा तस्याः प्रियाया मन्दिरं विश  ॥ कथासरित्सागर १२,८.१२४ (वेतालपञ्चविंशतिका १) ॥

इत्युक्तस्तेन तद्युक्तो राजपुत्रो ययौ स तत् ।
उद्यानं वृद्धयोक्तेन तेन प्राकारवर्त्मना  ॥ कथासरित्सागर १२,८.१२५ (वेतालपञ्चविंशतिका १) ॥

तत्रापश्यच्च रज्जुं तां लम्बमानां सपीठिकाम्  ।
मार्गोन्मुखाभिश्चेटीभिरुपरिष्टादधिष्ठिताम्  ॥ कथासरित्सागर १२,८.१२६ (वेतालपञ्चविंशतिका १) ॥

आरूढस्तां च दृष्ट्वैव दासीभिस्ताभिराशु सः  ।
रज्जूत्क्षिप्तो गवाक्षेण प्रविवेश प्रियान्तिकम्  ॥ कथासरित्सागर १२,८.१२७ (वेतालपञ्चविंशतिका १) ॥

तस्मिन् प्रविष्टे स ययौ मन्त्रिपुत्रः स्वमास्पदम्  ।
राजपुत्रस्तु तां पद्मावतीं तत्र ददर्श सः  ॥ कथासरित्सागर १२,८.१२८ (वेतालपञ्चविंशतिका १) ॥

पूर्णामृताम्शुवदनां प्रसरत्कान्तिचन्द्रकाम्  ।
कृष्णपक्षभयाद्गुप्तस्थितां राकानिशामिव  ॥ कथासरित्सागर १२,८.१२९ (वेतालपञ्चविंशतिका १) ॥

सापि दृष्ट्वा तमुत्थाय चिरौत्सुक्योचितैस्ततः  ।
कण्ठग्रहादिभिस्तैस्तैरुपचारैरमानयत् ॥ कथासरित्सागर १२,८.१३० (वेतालपञ्चविंशतिका १) ॥

ततस्तया स गान्धर्वविधिनोदूढया सह  ।
गुप्तं राजसुतस्तस्थौ पूर्णेच्छस्तत्र कान्तया  ॥ कथासरित्सागर १२,८.१३१ (वेतालपञ्चविंशतिका १) ॥

स्थित्वा चाहानि कतिचिद्रात्रौ तामवदत्प्रियाम्  ।
सखा मम सहायातो मन्त्रिपुत्र इति स्थितः  ॥ कथासरित्सागर १२,८.१३२ (वेतालपञ्चविंशतिका १) ॥

स चात्र तिष्ठत्येकाकी त्वज्ज्येष्ठतरिकागृहे  ।
गत्वा संभाव्य तं तन्वि पुन एष्यामि तेऽन्तिकम्  ॥ कथासरित्सागर १२,८.१३३ (वेतालपञ्चविंशतिका १) ॥

तच्छृउत्वा तमवोचत्सा धूर्ता पद्मावती प्रियम्  ।
हन्तार्यपुत्र पृच्छामि ताः संज्ञा मत्कृतास्त्वया  ॥ कथासरित्सागर १२,८.१३४ (वेतालपञ्चविंशतिका १) ॥

ज्ञाता किं किमुवा तेन सख्या मन्त्रिसुतेन ते  ।
एवमुक्तवतीमेतां राजपुत्रो जगाद सः  ॥ कथासरित्सागर १२,८.१३५ (वेतालपञ्चविंशतिका १) ॥

न ज्ञातं तन्मया किम्चिज्ज्ञात्वा सर्वं च तेन मे  ।
आख्यातं मन्त्रिपुत्रेण दिव्यप्रज्ञानशालिना  ॥ कथासरित्सागर १२,८.१३६ (वेतालपञ्चविंशतिका १) ॥

एतच्छृउत्वा विचिन्त्यैव भामिनी सा जगाद तम्  ।
तर्ह्ययुक्तं कृतं यन्मे चिरात्स कथितस्त्वया  ॥ कथासरित्सागर १२,८.१३७ (वेतालपञ्चविंशतिका १) ॥

स मे भ्राता सखा यस्ते तस्य च प्रथमं मया  ।
ताम्बूलादिसमाचारः कर्तव्यो हि सदा भवेत् ॥ कथासरित्सागर १२,८.१३८ (वेतालपञ्चविंशतिका १) ॥

इत्युक्तवत्यानुमतस्तया पूर्वपथेन सः  ।
रजापुत्रोऽन्तिकं तस्य सख्युरागात्ततो निशि  ॥ कथासरित्सागर १२,८.१३९ (वेतालपञ्चविंशतिका १) ॥

शशंस च कथामध्ये तत्तस्मै यत्तदाश्रयम्  ।
संज्ञाविज्ञानकथनं कृतं तेन प्रियान्तिके  ॥ कथासरित्सागर १२,८.१४० (वेतालपञ्चविंशतिका १) ॥

मन्त्रिपुत्रस्तु सोऽयुक्तमिति न श्रद्दधेऽस्य तत् ।
तावच्च सा तयोस्तत्र विभाताभूद्विभावरी  ॥ कथासरित्सागर १२,८.१४१ (वेतालपञ्चविंशतिका १) ॥

अथैतयोर्विधौ सांध्ये निवृत्ते कुर्वतोः कथाः  ॥ कथासरित्सागर १२,८.१४२ (वेतालपञ्चविंशतिका १) ॥
आगात्पक्वान्नताम्बूलहस्ता पद्मावतीसखी

सा मन्त्रिपुत्रं कुशलं पृष्ट्वा दत्तोपचारिका  ।
निषेद्धुं रजापुत्रस्य भोजनं तत्र युक्तितः  ॥ कथासरित्सागर १२,८.१४३ (वेतालपञ्चविंशतिका १) ॥

कथान्तरे स्वामिनीं स्वां भोजनादौ तदागमम्  ।
प्रतीक्षमाणामावेद्य क्षणाद्गुप्तं ततो ययौ  ॥ कथासरित्सागर १२,८.१४४ (वेतालपञ्चविंशतिका १) ॥

ततस्तं मन्त्रिपुत्रः स राजपुत्रमभाषत  ।
कौतुकं पश्य देवैकं दर्शयाम्यधुना तव  ॥ कथासरित्सागर १२,८.१४५ (वेतालपञ्चविंशतिका १) ॥

इत्युक्त्वा भक्ष्यमेकं स पक्वान्नं दत्तवांस्ततः  ।
सारमेयाय स च तत्खादित्वैव व्यपद्यत  ॥ कथासरित्सागर १२,८.१४६ (वेतालपञ्चविंशतिका १) ॥

तद्दृष्ट्वा किमिदं चित्रमिति राजसुतोऽत्र सः  ।
पप्रच्छ मन्त्रिपुत्रं तं स चैतं प्रत्यभाषत  ॥ कथासरित्सागर १२,८.१४७ (वेतालपञ्चविंशतिका १) ॥

संज्ञाज्ञानेन धूर्तं मां विदित्वा हन्तुकामया  ।
तया विषान्नं प्रहितं मम त्वदनुरक्तया  ॥ कथासरित्सागर १२,८.१४८ (वेतालपञ्चविंशतिका १) ॥

नास्मिन् सति मदेकाग्रो राजपुत्रो भवेदयम्  ।
एतद्वशश्च मुक्त्वा मां नगरीं स्वां व्रजेदिति  ॥ कथासरित्सागर १२,८.१४९ (वेतालपञ्चविंशतिका १) ॥

तन्मुञ्च मन्युमेतस्यां बन्धुत्यागान्महात्मनः  ।
कुर्यास्त्वं हरणे युक्तिं वक्ष्याम्यालोच्य यामहम्  ॥ कथासरित्सागर १२,८.१५० (वेतालपञ्चविंशतिका १) ॥

इत्युक्तवन्तं तं मन्त्रिसुतो राजसुतोऽत्र सः  ।
सत्यं बुद्धिशरीरस्त्वमिति यावत्प्रशंसति  ॥ कथासरित्सागर १२,८.१५१ (वेतालपञ्चविंशतिका १) ॥

अशङ्कितं बहिस्तावद्दुःखाकुलजनारवः  ।
हा धिग्राज्ञः सुतो बालो विपन्न इति शुश्रुवे  ॥ कथासरित्सागर १२,८.१५२ (वेतालपञ्चविंशतिका १) ॥

तदाकर्णनहृष्टोऽथ मन्त्रिपुत्रो नृपात्मजम्  ।
जगाद हन्त गच्छाद्य पद्मावत्या गृहं निशि  ॥ कथासरित्सागर १२,८.१५३ (वेतालपञ्चविंशतिका १) ॥

तत्र तां पाययेस्तावद्यावत्पानमदेन सा  ।
निःसंज्ञा नष्टचेष्टा च गतजीवेव जायते  ॥ कथासरित्सागर १२,८.१५४ (वेतालपञ्चविंशतिका १) ॥

ततस्तस्याः सनिद्रायाः शूलेनाङ्कं कटीतटे  ।
दत्त्वाग्नितप्तेनादाय तदाभरणसंचयम्  ॥ कथासरित्सागर १२,८.१५५ (वेतालपञ्चविंशतिका १) ॥

आगच्छेस्त्वं गवाक्षेण रज्जुलम्बविनिर्गतः  ।
ततः परं यथा भद्रं भवेज्ज्ञास्याम्यहं तथा  ॥ कथासरित्सागर १२,८.१५६ (वेतालपञ्चविंशतिका १) ॥

इत्युक्त्वा कारयित्वा च क्रोडवालनिभाश्रिकम्  ।
मन्त्रिपुत्रो ददौ तस्मै त्रिशूलं राजसूनवे  ॥ कथासरित्सागर १२,८.१५७ (वेतालपञ्चविंशतिका १) ॥

राजपुत्रः स हस्ते तत्कृत्वा कुटिलकर्कशम्  ।
कालायस दृढं चित्तमिव कान्तावयस्ययोः  ॥ कथासरित्सागर १२,८.१५८ (वेतालपञ्चविंशतिका १) ॥

तथेति पूर्ववद्रात्रावगात्पद्मावतीगृहम्  ।
अविचार्यं प्रभूणां हि शुचेर्वाक्यं स्वमन्त्रिणः  ॥ कथासरित्सागर १२,८.१५९ (वेतालपञ्चविंशतिका १) ॥

तत्र तां मद्यनिःचेष्टां शूलेन जघनेऽङ्किताम्  ।
हृतालंकरणां कृत्वा तस्यागात्सख्युरन्तिकम्  ॥ कथासरित्सागर १२,८.१६० (वेतालपञ्चविंशतिका १) ॥

दर्शिताभरणस्तस्मै शशंस च यथाकृतम्  ।
ततः स मन्त्रिपुत्रोऽपि सिद्धं मेने मनीषितम्  ॥ कथासरित्सागर १२,८.१६१ (वेतालपञ्चविंशतिका १) ॥

प्रातर्गत्वा श्मशानं च सोऽभूत्तापसवेषभृत् ।
स्वैरं राजसुतं तं च विदधे शिष्यरूपिणम्  ॥ कथासरित्सागर १२,८.१६२ (वेतालपञ्चविंशतिका १) ॥

अब्रवीत्तं च गच्छैकमितोऽलंकरणादिमाम्  ।
मुक्तावलीं समादाय त्वं विक्रेतुमिवापणे  ॥ कथासरित्सागर १२,८.१६३ (वेतालपञ्चविंशतिका १) ॥

बहुमूल्यं वदेश्चास्या येनैतां नैव कश्चने  ।
गृह्णीयाद्भ्राम्यमाणां च सर्वः कोऽपि विलोकयेत् ॥ कथासरित्सागर १२,८.१६४ (वेतालपञ्चविंशतिका १) ॥

गुरुणा मम विक्रेतुमियं दत्तेत्यनाकुलः  ।
ब्रूयाश्च यदि गृह्णीयुरत्र त्वां पुररक्षिणः  ॥ कथासरित्सागर १२,८.१६५ (वेतालपञ्चविंशतिका १) ॥

इति स प्रेषितस्तेन गत्वा राजसुतस्तदा  ।
अतिष्ठदापणे भ्राम्यन् व्यक्तं मुक्तावलीं दधत् ॥ कथासरित्सागर १२,८.१६६ (वेतालपञ्चविंशतिका १) ॥

तथाभूतश्च जगृहे स दृष्ट्वा पुररक्षिभिः  ।
दन्तघाटसुतामोषज्ञप्तेश्चौरेगवेषिभिः  ॥ कथासरित्सागर १२,८.१६७ (वेतालपञ्चविंशतिका १) ॥

निन्ये च नगराध्यक्षनिकटं तैः स तत्क्षणात् ।
स च तं तापसाकारं दृष्ट्वा पप्रच्छ सान्त्वतः  ॥ कथासरित्सागर १२,८.१६८ (वेतालपञ्चविंशतिका १) ॥

कुतो मुक्तावलीयं ते भगवन्निह हारिता  ।
दन्तघाटककन्याया हृतं ह्याभरणं निशि  ॥ कथासरित्सागर १२,८.१६९ (वेतालपञ्चविंशतिका १) ॥

तच्छृउत्वा राजपुत्रस्तं सोऽवादीत्तापसाकृतिः  ।
गुरुणा मम दत्तेयमेत्यासौ पृच्छ्यतामिति  ॥ कथासरित्सागर १२,८.१७० (वेतालपञ्चविंशतिका १) ॥

ततश्चोपेत्य तं नत्वा पप्रच्छ नगराधिपः  ।
मुक्तावलीयं भगवन् कुतस्ते शिष्यहस्तगा  ॥ कथासरित्सागर १२,८.१७१ (वेतालपञ्चविंशतिका १) ॥

शृउत्वैतद्विजनं कृत्वा स धूर्तस्तमभाषत  ।
अहं तपस्वी भ्राम्यामि सदारण्येष्वितस्ततः  ॥ कथासरित्सागर १२,८.१७२ (वेतालपञ्चविंशतिका १) ॥

सोऽहं दैवादिह प्राप्तः श्मशानेऽत्र स्थितो निशि  ।
अपश्यं योगिनीचक्रं समागतमितस्ततः  ॥ कथासरित्सागर १२,८.१७३ (वेतालपञ्चविंशतिका १) ॥

तन्मध्ये चैकयानीय योगिन्या राजपुत्रकः  ।
उद्घाटितहृदम्भोजो भैरवाय निवेदितः  ॥ कथासरित्सागर १२,८.१७४ (वेतालपञ्चविंशतिका १) ॥

पानमत्ता च सा हर्तुं जपतो मेऽक्षमालिकाम्  ।
प्रावर्तत महामाया विकारान् कुर्वती मुखे  ॥ कथासरित्सागर १२,८.१७५ (वेतालपञ्चविंशतिका १) ॥

अतिप्रवृत्ता च मया क्रुद्धेन जघनस्थले  ।
अङ्किता सा त्रिशूलेन मन्त्रप्रज्वालिताश्रिणा  ॥ कथासरित्सागर १२,८.१७६ (वेतालपञ्चविंशतिका १) ॥

हृता मुक्तावली चेयं तस्याः कण्ठान्मया तदा  ।
सैषाद्य तापसानर्हा विक्रेया मम वर्तते  ॥ कथासरित्सागर १२,८.१७७ (वेतालपञ्चविंशतिका १) ॥

एतच्छृउत्वा पुराध्यक्षो गत्वा भूपं व्यजिज्ञपत् ।
भूपोऽप्याकर्ण्य तत्तां च बुद्ध्वा तन्मौक्तिकावलीम्  ॥ कथासरित्सागर १२,८.१७८ (वेतालपञ्चविंशतिका १) ॥

प्रेक्षणप्रेषितायातवृद्धाप्तवनितामुखात् ।
श्रुत्वा च दृश्यशूलाङ्कां जघने सत्यमेव ताम्  ॥ कथासरित्सागर १२,८.१७९ (वेतालपञ्चविंशतिका १) ॥

ग्रस्तः सुतो मे डकिन्या तयेत्युत्पन्ननिश्चयः  ।
स्वयं तस्यान्तिकं गत्वा मन्त्रिपुत्रतपस्विनः  ॥ कथासरित्सागर १२,८.१८० (वेतालपञ्चविंशतिका १) ॥

पृष्ट्वा च निग्रहं तस्याः पद्मावत्याः स तद्गिरा  ।
पितृभ्यां शोच्यमानायाः पुरान्निःवासनं व्यधात् ॥ कथासरित्सागर १२,८.१८१ (वेतालपञ्चविंशतिका १) ॥

निर्वासिताटवीस्था सा विग्नापि न जहौ तनुम्  ।
उपायं मन्त्रिपुत्रेण तं संभाव्य तथा कृतम्  ॥ कथासरित्सागर १२,८.१८२ (वेतालपञ्चविंशतिका १) ॥

दिनान्ते तां च शोचन्तीमश्वारूढावुपेयतुः  ।
त्यक्ततापसवेषौ तौ मन्त्रिपुत्रनृपात्मजौ  ॥ कथासरित्सागर १२,८.१८३ (वेतालपञ्चविंशतिका १) ॥

आश्वास्यारोप्य तुरगे स्वराष्ट्रं निन्यतुश्च ताम्  ।
तत्र तस्थौ तया साकं राजपुत्रः स निर्वृतः  ॥ कथासरित्सागर १२,८.१८४ (वेतालपञ्चविंशतिका १) ॥

दन्तघाटस्त्वरण्ये तां क्रव्यादैर्भक्षितां सुताम्  ।
मत्वा व्यपादि शोकेन भार्या चानुजगाम तम्  ॥ कथासरित्सागर १२,८.१८५ (वेतालपञ्चविंशतिका १) ॥

इत्याख्याय स भूयस्तं वेतालो नृपमब्रवीत् ।
तन्मेऽत्र संशयं छिन्द्धि दंपत्योरेतयोर्वधात् ॥ कथासरित्सागर १२,८.१८६ (वेतालपञ्चविंशतिका १) ॥

मन्त्रिपुत्रस्य किं पापं राजपुत्रस्य किं नु वा  ।
पद्मावत्याः किमथ वा त्वं हि बुद्धिमतां वरः  ॥ कथासरित्सागर १२,८.१८७ (वेतालपञ्चविंशतिका १) ॥

जानानश्च न चेद्राजन्मम तत्त्वं वदिष्यसि  ।
तदेष शतधा मूर्धा निःचितं ते स्फुटिष्यति  ॥ कथासरित्सागर १२,८.१८८ (वेतालपञ्चविंशतिका १) ॥

इत्युक्तवन्तं वेतालं विजानञ्शापभीतितः  ।
स त्रिविक्रमसेनस्तमेवं प्रत्यब्रवीन्नृपः  ॥ कथासरित्सागर १२,८.१८९ (वेतालपञ्चविंशतिका १) ॥

योगेश्वर किमज्ञेयमेतन्नैषां हि पातकम्  ।
त्रयाणामपि राज्ञस्तु पापं कर्णोत्पलस्य तत् ॥ कथासरित्सागर १२,८.१९० (वेतालपञ्चविंशतिका १) ॥

वेतालोऽप्याह राज्ञः किं ते हि तत्कारिणस्त्रयः  ।
काकाः किमपराध्यन्ति हंसैर्जग्धेषु शालिषु  ॥ कथासरित्सागर १२,८.१९१ (वेतालपञ्चविंशतिका १) ॥

राजा ततोऽब्रवीच्चैनं न दुष्यन्ति त्रयोऽपि ते  ।
मन्त्रिसूनोर्हि तत्तावत्प्रभुकार्यमपातकम्  ॥ कथासरित्सागर १२,८.१९२ (वेतालपञ्चविंशतिका १) ॥

पद्मावतीराजपुत्रौ तौ हि कामशराग्निना  ।
संतप्तावविचारार्हावदोषौ स्वार्थमुद्यतौ  ॥ कथासरित्सागर १२,८.१९३ (वेतालपञ्चविंशतिका १) ॥

कर्णोत्पलस्तु राजा स नीतिशास्त्रेष्वशिक्षितः  ।
चरैः प्रजास्वनन्विष्यंस्तत्त्वशुद्धिं निजास्वपि  ॥ कथासरित्सागर १२,८.१९४ (वेतालपञ्चविंशतिका १) ॥

अजानन् धूर्तचरितानीङ्गिताद्यविचक्षणः  ।
तथा तन्निःविचारं यच्चक्रे तेन स पापभाक् ॥ कथासरित्सागर १२,८.१९५ (वेतालपञ्चविंशतिका १) ॥

इत्याकर्ण्य विमुक्तमौनमुदिते सम्यङ्नृपेणोत्तरे
स्कन्धात्तस्य स दार्ढ्यमाकलयितुं मायाबलात्तत्क्षणम्  ।
वेतालो नृकलेवरान्तरगतः क्वाप्यप्रतर्क्यो ययौ
निःकम्पः स च भूपतिः पुनरमुं प्राप्तुं व्यधान्निःचयम्  ॥ कथासरित्सागर १२,८.१९६ (वेतालपञ्चविंशतिका १) ॥





ततोऽत्र पुन आनेतुं तं वेतालमगान्नृपः  ।
स त्रिविक्रमसेनस्तच्छिंशपापादपान्तिकम्  ॥ कथासरित्सागर १२,९.१ (वेतालपञ्चविंशतिका २) ॥

प्राप्तोऽत्र वीक्षते यावच्चितालोकवशान्निशि  ।
तावद्ददर्श तं भूमौ कूजन्तं पतितं शवम्  ॥ कथासरित्सागर १२,९.२ (वेतालपञ्चविंशतिका २) ॥

अथ तं मृतदेहस्थं वेतालं स महीपतिः  ।
आरोप्य स्कन्धमानेतुं तूष्णीं प्रववृते जवात् ॥ कथासरित्सागर १२,९.३ (वेतालपञ्चविंशतिका २) ॥

ततः स्कन्धात्स वेतालो भूयस्तं नृपमब्रवीत् ।
राजन्महत्यनुचिते क्लेशेऽस्मिन् पतितो भवान्  ॥ कथासरित्सागर १२,९.४ (वेतालपञ्चविंशतिका २) ॥

अतस्तव विनोदाय खतयामि खतां शृणु  ।
अस्त्यग्रहारः कालिन्दीकूले ब्रह्मस्थलाभिधः  ॥ कथासरित्सागर १२,९.५ (वेतालपञ्चविंशतिका २) ॥

अग्निस्वामीति तत्रासीद्ब्राह्मणो वेदपारगः  ।
तस्यातिरूपा मन्दारवतीत्यजनि कन्यका  ॥ कथासरित्सागर १२,९.६ (वेतालपञ्चविंशतिका २) ॥

यां निःमाय नवानर्घलावण्यां नियतं विधिः  ।
स्वर्गस्त्रीपूर्वनिर्माणं निजमेवाजुगुप्सत  ॥ कथासरित्सागर १२,९.७ (वेतालपञ्चविंशतिका २) ॥

तस्यां च यौवनस्थायामाययुः कान्यकुब्जतः  ।
समसर्वगुणास्तत्र त्रयो ब्राह्मणपुत्रकाः  ॥ कथासरित्सागर १२,९.८ (वेतालपञ्चविंशतिका २) ॥

तेषां चात्मार्थमेकैकस्तत्पितुस्तामयाचत  ।
अनिच्छन् दानमन्यस्मै तस्याः प्रानव्ययादपि  ॥ कथासरित्सागर १२,९.९ (वेतालपञ्चविंशतिका २) ॥

तत्पिता स तु तन्मध्यान्नैकस्मा अपि तां ददौ  ।
भीतोऽन्ययोर्वधात्तेन तस्थौ कन्यैव सा ततः  ॥ कथासरित्सागर १२,९.१० (वेतालपञ्चविंशतिका २) ॥

ते च त्रयोऽपि तद्वक्त्रचन्द्रैकासक्त दृष्ठयः  ।
चकोरव्रतमालम्ब्य तत्रैवासन् दिवानिशम्  ॥ कथासरित्सागर १२,९.११ (वेतालपञ्चविंशतिका २) ॥

अथाकस्मात्समुत्पन्न दाहज्वरवशेन सा  ।
जगाम मन्दारवती कुमारी किल पञ्चताम्  ॥ कथासरित्सागर १२,९.१२ (वेतालपञ्चविंशतिका २) ॥

ततस्तां विप्रपुत्रास्ते परासुं शोकविक्लवाः  ।
कृतप्रसाधनां नीत्वा श्मशानं चक्रुरग्निसात् ॥ कथासरित्सागर १२,९.१३ (वेतालपञ्चविंशतिका २) ॥

एकश्च तेषां तत्रैव विधाय मठिकां ततः  ।
कृततद्भस्मशय्यः सन्नास्तायाचितभैक्षभुक् ॥ कथासरित्सागर १२,९.१४ (वेतालपञ्चविंशतिका २) ॥

द्वितीयोऽस्थीन्युपादाय तस्या भागीरथीं ययौ  ।
तृतीयस्तापसो भूत्वा भ्रान्तुं देशान्तराण्यगात् ॥ कथासरित्सागर १२,९.१५ (वेतालपञ्चविंशतिका २) ॥

स भ्राम्यंस्तापसः प्राप ग्रामं वक्रोलकाभिधम्  ।
तत्रातिथिः सन् कस्यापि विप्रस्य प्राविशद्गृहम्  ॥ कथासरित्सागर १२,९.१६ (वेतालपञ्चविंशतिका २) ॥

तत्पूजितः स यावच्च भोक्तुं तत्र प्रचक्रमे  ।
तावदेकः शिशुस्तत्र प्रवृत्तोऽभूत्प्ररोदितुम्  ॥ कथासरित्सागर १२,९.१७ (वेतालपञ्चविंशतिका २) ॥

स सान्त्व्यमानोऽपि यदा न व्यरम्सीत्तदा क्रुधा  ।
बाहवादाय गृहिणी ज्वलत्यग्नौ तमक्षिपत् ॥ कथासरित्सागर १२,९.१८ (वेतालपञ्चविंशतिका २) ॥

क्षिप्त मात्रः स मृद्वङ्गो भस्मीभावमवाप्तवान्  ।
तद्दृष्ट्वा जातरोमाञ्चः सोऽब्रवीत्तापसोऽतिथिः  ॥ कथासरित्सागर १२,९.१९ (वेतालपञ्चविंशतिका २) ॥

हा धिक्कष्टं प्रविष्टोऽस्मि ब्रह्मराक्षसवेश्मनि  ।
तन्मूर्तं किल्बिषमिदं न भोक्ष्येऽन्नमिहाधुना  ॥ कथासरित्सागर १२,९.२० (वेतालपञ्चविंशतिका २) ॥

एवं वदन्तं तं सोऽत्र गृहस्थः प्राह पश्य मे  ।
शक्तिं पठितसिद्धस्य मन्त्रस्य मृतजीवनीम्  ॥ कथासरित्सागर १२,९.२१ (वेतालपञ्चविंशतिका २) ॥

इत्युक्त्वादाय तन्मन्त्रपुस्तिकामनुवाच्य च  ।
तत्र भस्मनि चिक्षेप स धूलिमभिमन्त्रिताम्  ॥ कथासरित्सागर १२,९.२२ (वेतालपञ्चविंशतिका २) ॥

तेनोदतिष्ठत्तद्रूप एव जीवन् स बालकः  ।
ततः स निर्वृतस्तत्र भुक्तवान् विप्रतापसः  ॥ कथासरित्सागर १२,९.२३ (वेतालपञ्चविंशतिका २) ॥

गृहस्थोऽपि स तां नागदन्तेऽवस्थाप्य पुस्तिकाम्  ।
भुक्वा च शयनं भेजे रात्रौ तत्रैव तद्युतः  ॥ कथासरित्सागर १२,९.२४ (वेतालपञ्चविंशतिका २) ॥

सुप्ते गृहपतौ तस्मिन् स्वैरमुत्थाय शङ्कितः  ।
स प्रियाजीवितार्थी तां पुस्तिकां तापसोऽग्रहीत् ॥ कथासरित्सागर १२,९.२५ (वेतालपञ्चविंशतिका २) ॥

गृहीत्वैव च निर्गत्य ततो रात्रिदिनं व्रजन्  ।
क्रमाच्छ्मशानं तत्प्राप यत्र दग्धास्य सा प्रिया  ॥ कथासरित्सागर १२,९.२६ (वेतालपञ्चविंशतिका २) ॥

ददर्श चात्र तत्कालं तं द्वितीयमुपागतम्  ।
यः स गङ्गाम्भसि क्षेप्तुं तदस्थीनि गतोऽभवत् ॥ कथासरित्सागर १२,९.२७ (वेतालपञ्चविंशतिका २) ॥

ततस्तं च तमाद्यं च तस्या भस्मनि शायिनम्  ।
निबद्धमठिकं तत्र द्वावप्येतौ जगाद सः  ॥ कथासरित्सागर १२,९.२८ (वेतालपञ्चविंशतिका २) ॥

मठिकापास्यतामेषा यावदुत्थापयामि ताम्  ।
जीवन्तीं भस्मतः कान्तां मन्त्रशक्त्या कयाप्यहम्  ॥ कथासरित्सागर १२,९.२९ (वेतालपञ्चविंशतिका २) ॥

इति तौ प्रेर्य निर्बन्धान्निर्लोठ्य मठिकां च सः  ।
उद्घाट्य तापसो विप्रः पुस्तिकां तामवाचयत् ॥ कथासरित्सागर १२,९.३० (वेतालपञ्चविंशतिका २) ॥

अभिमन्त्र्य च मन्त्रेण धूलिं भस्मन्यवाक्षिपत् ।
उदतिष्ठच्च जीवन्ती सा मन्दारवती ततः  ॥ कथासरित्सागर १२,९.३१ (वेतालपञ्चविंशतिका २) ॥

वह्निं प्रविश्य निष्क्रान्तं वपुः पूर्वाधिकद्युति  ।
तदा बभार सा कन्या कञ्चनेनेव निःमितम्  ॥ कथासरित्सागर १२,९.३२ (वेतालपञ्चविंशतिका २) ॥

तादृशीं तां पुनर्जातां ते दृष्ट्वैव स्मरातुराः  ।
प्राप्तुकामास्त्रयोऽप्येवमन्योऽन्यं कलहं व्यधुः  ॥ कथासरित्सागर १२,९.३३ (वेतालपञ्चविंशतिका २) ॥

एकोऽब्रवीदियं भार्या मम मन्त्रबलार्जिता  ।
तीर्थप्रभावजा भार्या ममेयमिति चापरः  ॥ कथासरित्सागर १२,९.३४ (वेतालपञ्चविंशतिका २) ॥

रक्षित्वा भस्म तपसा जीवितेयं मयेह यत् ।
तदेषा मम भार्येति तृतीयोऽत्र जगाद सः  ॥ कथासरित्सागर १२,९.३५ (वेतालपञ्चविंशतिका २) ॥

विवादनिर्णये तेषां त्वं तावन्मे महीपते  ।
निश्चयं ब्रूहि कस्यैषा कन्या भार्योपपद्यते  ॥ कथासरित्सागर १२,९.३६ (वेतालपञ्चविंशतिका २) ॥

विदलिष्यति मूर्धा ते यदि जानन्न वक्ष्यसि  ।
इति वेतालतः श्रुत्वा तं स राजैवमभ्यधात् ॥ कथासरित्सागर १२,९.३७ (वेतालपञ्चविंशतिका २) ॥

यः क्लेशमनुभूयापि मन्त्रेणैतामजीवयत् ।
पिता स तस्यास्तत्कार्यकरणान्न पुनः पतीः  ॥ कथासरित्सागर १२,९.३८ (वेतालपञ्चविंशतिका २) ॥

यश्चास्तीनि निनायास्य गङ्गायां स सुतो मतः  ।
यस्तु तद्भस्मशय्यं तामाश्लिष्यासीत्तपश्चरन्  ॥ कथासरित्सागर १२,९.३९ (वेतालपञ्चविंशतिका २) ॥

श्मशान एव तत्प्रीत्या भर्ता तस्याः स उच्यते  ।
कृतं तदनुरूपमिह तेन गाड्ःानुरागिण  ॥ कथासरित्सागर १२,९.४० (वेतालपञ्चविंशतिका २) ॥

एवं नृपात्त्रिविक्रमसेनाच्छृउत्वैव मुक्तमौनात्सः  ।
तस्य स्कन्धादगमद्वेतालोऽतर्कितः स्वपदम्  ॥ कथासरित्सागर १२,९.४१ (वेतालपञ्चविंशतिका २) ॥

राजाथ भिक्ष्वर्थसमुद्यतस्तं प्राप्तुं स भूयोऽपि मनो बबन्ध  ।
प्राणात्ययेऽपि प्रतिपन्नमर्थं तिष्ठन्त्यनिर्वाह्य न धीरसत्त्वाः  ॥ कथासरित्सागर १२,९.४२ (वेतालपञ्चविंशतिका २) ॥





अथ भूयोऽपि वेतालमानेतुं नृपसत्तमः  ।
स त्रिविक्रमसेनस्तमुपागाच्छिंशम्पातरुम्  ॥ कथासरित्सागर १२,१०.१ (वेतालपञ्चविंशतिका ३) ॥

तत्रस्थमेतं संप्राप्य मृतदेहगतं पुनः  ।
स्कन्धे गृहीत्वैवागन्तुं तूष्णीं प्रववृते ततः  ॥ कथासरित्सागर १२,१०.२ (वेतालपञ्चविंशतिका ३) ॥

प्रयान्तं च तमाह स्म स वेतालोऽस्य पृष्ठगः  ।
चित्रं नोद्विजसे राजन्निशि कुर्वन् गमागमम्  ॥ कथासरित्सागर १२,१०.३ (वेतालपञ्चविंशतिका ३) ॥

तदखेदाय भूयस्ते वर्णयामि कथां शृणु  ।
अस्ति पाटलिपुत्राख्यं ख्यातं भूमण्डले पुरम्  ॥ कथासरित्सागर १२,१०.४ (वेतालपञ्चविंशतिका ३) ॥

तत्रासीन्नृपतिः पूर्वं नाम्ना विक्रमकेसरी  ।
गुणानामिव रत्नानामाश्रयं यं व्यधाद्विधिः  ॥ कथासरित्सागर १२,१०.५ (वेतालपञ्चविंशतिका ३) ॥

तत्र शापावतीर्णोऽभूद्दिव्यविज्ञानवाञ्शुकः  ।
विदग्धचूदमणिरित्याख्यया सर्वशास्त्रवित् ॥ कथासरित्सागर १२,१०.६ (वेतालपञ्चविंशतिका ३) ॥

तेनोपदिष्टां सदृशीं राजपुत्रीं नृपात्मजः  ।
मागधीमुपयेमे स भार्यां चन्द्रप्रभाभिधाम्  ॥ कथासरित्सागर १२,१०.७ (वेतालपञ्चविंशतिका ३) ॥

तस्या अपि तथाभूता सर्वविज्ञानशालिनी  ।
शारिका सोमिका नाम राजपुत्र्याः किलाभवत् ॥ कथासरित्सागर १२,१०.८ (वेतालपञ्चविंशतिका ३) ॥

ते चैकपञ्जरस्थे द्वे तत्रास्तां शुकशारीके  ।
सेवमाने स्वविञ्जानैर्दंपती तौ निजप्रभू  ॥ कथासरित्सागर १२,१०.९ (वेतालपञ्चविंशतिका ३) ॥

एकदा साभिलाषस्तां शारिकां सोऽब्रवीच्छुकः  ।
एकशय्यासनाहारं सुभगे भज मामिति  ॥ कथासरित्सागर १२,१०.१० (वेतालपञ्चविंशतिका ३) ॥

नाहं पुरुषसंसर्गमिच्छामि पुरुषा यतः  ।
दुष्टाः कृतघ्ना इति सा सारिका प्रत्युवाच तम्  ॥ कथासरित्सागर १२,१०.११ (वेतालपञ्चविंशतिका ३) ॥

न दुष्टाः पुरुषा दुष्टा नृशंसहृदयाः स्त्रियः  ।
इति भूयः शुकेनोक्ते विवादोऽत्रालगत्तयोः  ॥ कथासरित्सागर १२,१०.१२ (वेतालपञ्चविंशतिका ३) ॥

कृतदासत्वभार्यात्वपणौ तौ शकुनी मिथः  ।
निश्चयायाथे सभ्यं तं राजपुत्रमुपेयतुः  ॥ कथासरित्सागर १२,१०.१३ (वेतालपञ्चविंशतिका ३) ॥

स विवादपदं श्रुत्वा तयोरास्थानगः पितुः  ।
कथं कृतघ्नाः पुरुषा ब्रूहीत्याह स्म शारिकाम्  ॥ कथासरित्सागर १२,१०.१४ (वेतालपञ्चविंशतिका ३) ॥

ततः सा शृणुतेत्युक्त्वा निजपक्षप्रसिद्धये  ।
पुंदोषाख्यायिनीमेतां शारिकाकथयत्कथाम्  ॥ कथासरित्सागर १२,१०.१५ (वेतालपञ्चविंशतिका ३) ॥

अस्ति कामन्दिका नाम या महानगरी भुवि  ।
अर्थदत्ताभिधानोऽस्ति वणिक्तस्यां महाधनः  ॥ कथासरित्सागर १२,१०.१६ (वेतालपञ्चविंशतिका ३) ॥

धनदत्ताभिधानश्च पुत्रस्तस्योदपद्यत  ।
पितर्युपरते सोऽपि बभूवोच्छृङ्खलो युवा  ॥ कथासरित्सागर १२,१०.१७ (वेतालपञ्चविंशतिका ३) ॥

द्यूतादिसङ्गे दूर्ताश्च मिलित्वा तमपातयन्  ।
कामं व्यसनवृक्षस्य मूलं दुःजनसंगतिः  ॥ कथासरित्सागर १२,१०.१८ (वेतालपञ्चविंशतिका ३) ॥

अचिराद्व्यसनक्षीणधनो दौर्गत्यलज्जया  ।
सोऽथ त्यक्त्वा स्वदेशं तं भ्रान्तुं देशान्तराण्यगात् ॥ कथासरित्सागर १२,१०.१९ (वेतालपञ्चविंशतिका ३) ॥

गच्छंश्च चन्दनपुरं नाम स्थानमवाप्य सः  ।
विवेश भोजनार्थी सन्नेकस्य वणिजो गृहम्  ॥ कथासरित्सागर १२,१०.२० (वेतालपञ्चविंशतिका ३) ॥

स वणिक्सुकुमारं तं दृष्ट्वा पृष्ट्वान्वयादिकम्  ।
ज्ञात्वा कुलीनं सत्कृत्य स्वीचक्रे दैवयोगतः  ॥ कथासरित्सागर १२,१०.२१ (वेतालपञ्चविंशतिका ३) ॥

ददौ च सधनां तस्मै नाम्ना रत्नावलीं सुताम्  ।
ततः स धनदत्तोऽत्र तस्थौ श्वशुरवेश्मनि  ॥ कथासरित्सागर १२,१०.२२ (वेतालपञ्चविंशतिका ३) ॥

दिनेष्वेव च यातेषु सुखविस्मृतदुःगतिः  ।
स्वदेशं गन्तुकामोऽभूत्प्राप्तार्थो व्यसनोन्मुखः  ॥ कथासरित्सागर १२,१०.२३ (वेतालपञ्चविंशतिका ३) ॥

ततोऽनुमान्य कथमप्यवशं श्वशुरं शठः  ।
तं दुहितृएकसंतानं गृहीत्वा तामलंकृताम्  ॥ कथासरित्सागर १२,१०.२४ (वेतालपञ्चविंशतिका ३) ॥

भार्यां रत्नावलीं युक्तामेकया वृद्धया स्त्रिया  ।
स आत्मना तृतीयः सन्देशात्प्रस्थितवांस्ततः  ॥ कथासरित्सागर १२,१०.२५ (वेतालपञ्चविंशतिका ३) ॥

क्रमात्प्राप्याटवीं दूरामुक्त्वा तस्करजां भियम्  ।
गृहीत्वाभरणं तस्या भार्यायाः स्वीचकार सः  ॥ कथासरित्सागर १२,१०.२६ (वेतालपञ्चविंशतिका ३) ॥

दृश्यतां द्यूतवेश्यादिकष्टव्यसनसङ्गिनाम्  ।
हृदयं हा कृतघ्नानां पुंसां निस्त्रिंशकर्कशम्  ॥ कथासरित्सागर १२,१०.२७ (वेतालपञ्चविंशतिका ३) ॥

सोऽथ पापोऽर्थहेतोस्तां भार्यां गुणवतीमपि  ।
हन्तुं श्वभ्रे निचिक्षेप तया वृद्धस्त्रिया युताम्  ॥ कथासरित्सागर १२,१०.२८ (वेतालपञ्चविंशतिका ३) ॥

क्षिप्त्वैव च गते तस्मिन् साथ वृद्धा व्यपद्यत  ।
तद्भार्या तु लतागुल्मविग्नया न व्यपादि सा  ॥ कथासरित्सागर १२,१०.२९ (वेतालपञ्चविंशतिका ३) ॥

उत्तस्थौ च ततः श्वभ्रात्क्रोशन्ती करुणं शणैः  ।
आलम्ब्य तृणगुल्मादि सशेषत्वात्किलायुषः  ॥ कथासरित्सागर १२,१०.३० (वेतालपञ्चविंशतिका ३) ॥

आययौ विक्षताङ्गी च पृष्ट्वा मार्गं पदे पदे  ।
यथागतेनैव पथा कृच्छ्रात्तत्सदनं पितुः  ॥ कथासरित्सागर १२,१०.३१ (वेतालपञ्चविंशतिका ३) ॥

तत्राकस्मात्तथाभूता प्राप्ता पृष्टा ससंभ्रमम्  ।
मात्रा पित्रा च रुदती साध्वी सैवमभाषत  ॥ कथासरित्सागर १२,१०.३२ (वेतालपञ्चविंशतिका ३) ॥

मुषिताः स्म पथि स्तेनैर्नीतो बद्ध्वा च मत्पतिः  ।
वृद्धा मृता निपत्यापि श्वभ्रे नाहं मृता पुनः  ॥ कथासरित्सागर १२,१०.३३ (वेतालपञ्चविंशतिका ३) ॥

अथागतेन केनापि पथिकेन कृपालुना  ।
उद्धृताहं ततः श्वभ्रात्प्राप्तास्मीह च दैवतः  ॥ कथासरित्सागर १२,१०.३४ (वेतालपञ्चविंशतिका ३) ॥

एवमुक्तवती मात्रा पित्रा चाश्वासिता ततः  ।
भर्तृचित्तैव सा तस्थौ तत्र रत्नावली सती  ॥ कथासरित्सागर १२,१०.३५ (वेतालपञ्चविंशतिका ३) ॥

याति काले च तद्भर्ता स स्वदेशगतः पुनः  ।
द्यूतक्षपिततद्वित्तो दनदत्तो व्यचिन्तयत् ॥ कथासरित्सागर १२,१०.३६ (वेतालपञ्चविंशतिका ३) ॥

आनयामि पुनर्गत्वा मार्गित्वा श्वशुराद्धनम्  ।
गृहे स्थिता मे त्वत्पुत्रीत्यभिधास्ये च तत्र तम्  ॥ कथासरित्सागर १२,१०.३७ (वेतालपञ्चविंशतिका ३) ॥

एवं स हृदये ध्यात्वा प्रायाच्छ्वशुरवेश्म तत् ।
प्राप्तं च तत्र तं दूरात्स्वभार्या पश्यति स्म सा  ॥ कथासरित्सागर १२,१०.३८ (वेतालपञ्चविंशतिका ३) ॥

धावित्वा चापतत्तस्य सा पापस्यापि पादयोः  ।
दुष्टेऽपि पत्यौ साध्वीनां नान्यथावृत्तिमानसम्  ॥ कथासरित्सागर १२,१०.३९ (वेतालपञ्चविंशतिका ३) ॥

भीताय च ततस्तस्मै तदशेषं न्यवेदयत् ।
यन्मृषा चौरपातादि पित्रोः प्राग्वर्णितं तया  ॥ कथासरित्सागर १२,१०.४० (वेतालपञ्चविंशतिका ३) ॥

ततस्तया समं तत्र निर्भयः श्वाशुरे गृहे  ।
प्रविष्टः श्वशुराभ्यां स हर्षाद्दृष्ट्वाभ्यनन्द्यत  ॥ कथासरित्सागर १२,१०.४१ (वेतालपञ्चविंशतिका ३) ॥

दिष्ट्या जीवन्नयं मुक्तश्चौरैरिति महोत्सवः  ।
तेन तच्छ्वशुरेणाथ चक्रे मिलितबन्धुना  ॥ कथासरित्सागर १२,१०.४२ (वेतालपञ्चविंशतिका ३) ॥

ततः स धनदत्तोऽत्र भुञ्जानः श्वशुरश्रियम्  ।
रत्नावल्या तया साकमासीत्पत्न्या यथासुखम्  ॥ कथासरित्सागर १२,१०.४३ (वेतालपञ्चविंशतिका ३) ॥

एकदा तत्र रात्रौ च स नृशंसश्चाकर यत् ।
कथोपरोधतः शान्तमवाच्यमपि कथ्यते  ॥ कथासरित्सागर १२,१०.४४ (वेतालपञ्चविंशतिका ३) ॥

हत्वाङ्कसुप्तां भार्यां तां तदाभरणसंचयम्  ।
अपहृत्य ततः प्रायात्स स्वदेशमलक्षितः  ॥ कथासरित्सागर १२,१०.४५ (वेतालपञ्चविंशतिका ३) ॥

ईदृशाः पुरुषाः पापा इति शारिकयोदिते  ।
त्वमिदानीं वदेत्याह राजपुत्रस्तदा शुकम्  ॥ कथासरित्सागर १२,१०.४६ (वेतालपञ्चविंशतिका ३) ॥

ततो जगाद स शुको देव दुःसहसाहसाः  ।
स्त्रियो दुःचरिताः पापास्तथा च श्रूयतां कथा  ॥ कथासरित्सागर १२,१०.४७ (वेतालपञ्चविंशतिका ३) ॥

अस्ति हर्षवती नाम नगरी तत्र चाभवत् ।
अग्रणीर्धर्मदत्ताख्यो बहुकोटीश्वरो वणिक् ॥ कथासरित्सागर १२,१०.४८ (वेतालपञ्चविंशतिका ३) ॥

वसुदत्ताभिधाना च रूपेऽनन्यसमा सुता  ।
बभूव तस्य वणिजः प्राणेभ्योऽप्यधिकप्रिया  ॥ कथासरित्सागर १२,१०.४९ (वेतालपञ्चविंशतिका ३) ॥

सा च तेन समानाय रूपयौवनशालिने  ।
दत्ता वराङ्गनानेत्रचकोरामृतरश्मये  ॥ कथासरित्सागर १२,१०.५० (वेतालपञ्चविंशतिका ३) ॥

नाम्ना समुद्रदत्ताय वणिक्पुत्राय साधवे  ।
नगर्यामार्यजुष्टायां ताम्रलिप्त्यां निवासिने  ॥ कथासरित्सागर १२,१०.५१ (वेतालपञ्चविंशतिका ३) ॥

कदाचित्सा स्वदेशस्थे पत्यौ स्वस्य पितुर्गृहे  ।
स्थिता वणिक्सुता दूरात्कम्चित्पुरूषमैक्षत  ॥ कथासरित्सागर १२,१०.५२ (वेतालपञ्चविंशतिका ३) ॥

तं युवानं सुकान्तं सा चपला मारमोहिता  ।
गुप्तं सखीमुखानीतं भेजे प्रच्छन्नकामुकम्  ॥ कथासरित्सागर १२,१०.५३ (वेतालपञ्चविंशतिका ३) ॥

ततःप्रभृति तेनैव सह तत्र सदा रहः  ।
रात्रौ रात्रावरंस्तासौ तदेकासक्तमानसा  ॥ कथासरित्सागर १२,१०.५४ (वेतालपञ्चविंशतिका ३) ॥

एकदा च स कौमारः पतिस्तस्याः स्वदेशतः  ।
आजगामात्र तत्पित्रोः प्रमोद इव मूर्तिमान्  ॥ कथासरित्सागर १२,१०.५५ (वेतालपञ्चविंशतिका ३) ॥

सोत्सवे च दिने तस्मिन् सा नक्तं कृतमण्डना  ।
मात्रानुप्रेषिता भेजे शय्यास्थापि न तं पतिम्  ॥ कथासरित्सागर १२,१०.५६ (वेतालपञ्चविंशतिका ३) ॥

प्रार्थिता तेन चालीकसुप्तं चक्रेऽन्यमानसा  ।
पानमत्तोऽध्वखिन्नश्च सोऽपि जह्रेऽथ निद्रया  ॥ कथासरित्सागर १२,१०.५७ (वेतालपञ्चविंशतिका ३) ॥

ततश्च सुप्ते सर्वस्मिन् भुक्तपीते जने शनैः  ।
संधिं भित्त्वा विवेशात्र चौरो वासगृहान्तरे  ॥ कथासरित्सागर १२,१०.५८ (वेतालपञ्चविंशतिका ३) ॥

तत्कालं तमपश्यन्ती साप्युत्थाय वणिक्सुता  ।
स्वजारकृतसंकेता निरगान्निभृतं ततः  ॥ कथासरित्सागर १२,१०.५९ (वेतालपञ्चविंशतिका ३) ॥

तदालोक्य स चौरोऽत्र विघ्नितेच्छो व्यचिन्तयत् ।
येषामर्थे प्रविष्टोऽहं तैरेवाभरणैर्वृता  ॥ कथासरित्सागर १२,१०.६० (वेतालपञ्चविंशतिका ३) ॥

निशीथे निर्गतैषा तद्वीक्षेऽहं सा क्व गच्छति  ।
इत्याकलय्य निर्गत्य स चौरस्तां वणिक्सुताम्  ॥ कथासरित्सागर १२,१०.६१ (वेतालपञ्चविंशतिका ३) ॥

वसुदत्तामनु ययौ दत्तदृष्टिरलक्षितः  ।
सापि पुष्पादिहस्तैकससंकेतसखीयुता  ॥ कथासरित्सागर १२,१०.६२ (वेतालपञ्चविंशतिका ३) ॥

गत्वा बाह्यं प्रविष्टाभूदुद्यानं नातिदूरगम्  ।
तत्रापश्यच्च तं वृक्षे लम्बमानं स्वकामुकम्  ॥ कथासरित्सागर १२,१०.६३ (वेतालपञ्चविंशतिका ३) ॥

संकेतकागतं रात्रौ लब्ध्वा नगररक्षिभिः  ।
उल्लम्बितं चौरबुद्ध्या पाशकण्ठं मृतं स्थितम्  ॥ कथासरित्सागर १२,१०.६४ (वेतालपञ्चविंशतिका ३) ॥

ततः सा विह्वलोद्भ्रान्ता हा हतास्मीति वादिनी  ।
पपात भूमौ कृपणं विलपन्ती रुरोद च  ॥ कथासरित्सागर १२,१०.६५ (वेतालपञ्चविंशतिका ३) ॥

अवतार्याथ वृक्षात्तं गतासुं निजकामुकम्  ।
उपवेश्याङ्गरागेण पुष्पैश्चालम्चकार सा  ॥ कथासरित्सागर १२,१०.६६ (वेतालपञ्चविंशतिका ३) ॥

समालिङ्ग्य च निःसंज्ञं रागशोकान्धमानसा  ।
उन्नमय्य मुखं यावत्तस्यार्ता परिचुम्बति  ॥ कथासरित्सागर १२,१०.६७ (वेतालपञ्चविंशतिका ३) ॥

तावत्स तस्याः सहसा निःजीवः परपूरुषः  ।
वेतालानुप्रविष्टः सद्दन्तैश्चिच्छेद नासिकाम्  ॥ कथासरित्सागर १२,१०.६८ (वेतालपञ्चविंशतिका ३) ॥

तेन सा विह्वला तस्मात्सव्यथापसृताप्यहो  ।
किं स्विज्जीवेदिति हता पुन एत्य तमैक्षत  ॥ कथासरित्सागर १२,१०.६९ (वेतालपञ्चविंशतिका ३) ॥

दृष्ट्वा च वीतवेतालं निःचेष्टं मृतमेव तम्  ।
सा भीता परिभूत च चचाल रुदती शनैः  ॥ कथासरित्सागर १२,१०.७० (वेतालपञ्चविंशतिका ३) ॥

तावच्छन्नः स्थितः सोऽथ चौरः सर्वं व्यलोकयत् ।
अचिन्तयच्च किमिदं पापया कृतमेतया  ॥ कथासरित्सागर १२,१०.७१ (वेतालपञ्चविंशतिका ३) ॥

अहो बताशयः स्त्रीणां भीषणो घनतामसः  ।
अन्धकूप इवागाधः पाताय गहनः परम्  ॥ कथासरित्सागर १२,१०.७२ (वेतालपञ्चविंशतिका ३) ॥

तदिदानीमियं किं नु कुर्यादिति विचिन्त्य सः  ।
कौतुकाद्दूरतश्चौरो भूयोऽप्यनुससार ताम्  ॥ कथासरित्सागर १२,१०.७३ (वेतालपञ्चविंशतिका ३) ॥

सापि गत्वा प्रविश्यैव तत्सुप्तस्थितभर्तृकम्  ।
गृहं तदा स्वकं प्रौच्चैः प्ररुदत्येवमब्रवीत् ॥ कथासरित्सागर १२,१०.७४ (वेतालपञ्चविंशतिका ३) ॥

परित्रायध्वमेतेन दुष्टेन मम नासिका  ।
छिन्ना निरपराधाया भर्तृरूपेण शत्रुणा  ॥ कथासरित्सागर १२,१०.७५ (वेतालपञ्चविंशतिका ३) ॥

श्रुत्वैतं मुहुराक्रन्दं तस्याः सर्वे ससंभ्रमम्  ।
उदतिष्ठन् प्रबुध्यात्र पतिः परिजनः पिता  ॥ कथासरित्सागर १२,१०.७६ (वेतालपञ्चविंशतिका ३) ॥

एत्याथ तत्पिता दृष्ट्वा तामार्द्रछिन्ननासिकाम्  ।
क्रुद्धस्तं बन्धयामास भार्याद्रोहीति तत्पतिम्  ॥ कथासरित्सागर १२,१०.७७ (वेतालपञ्चविंशतिका ३) ॥

स तु नैवाब्रवीत्किम्चिद्बध्यमानोऽपि मूकवत् ।
विपर्यस्तेषु सर्वेषु शृण्वत्सु श्वशुरादिषु  ॥ कथासरित्सागर १२,१०.७८ (वेतालपञ्चविंशतिका ३) ॥

ततो ज्ञत्वैव तच्चौरे तस्मिन्नपसृते लघु  ।
कोलाहलेन तस्यां च व्यतीतायां क्रमान्निशि  ॥ कथासरित्सागर १२,१०.७९ (वेतालपञ्चविंशतिका ३) ॥

स निन्ये वणिजा तेन श्वशुरेण वणिक्सुतः  ।
राजान्तिकं तया सार्धं भार्यया छिन्ननासया  ॥ कथासरित्सागर १२,१०.८० (वेतालपञ्चविंशतिका ३) ॥

राजा च कृतविज्ञप्तिः स्वदारद्रोह्यसाविति  ।
तस्यादिशद्वणिक्सूनोर्वधं न्यक्कृततद्वचाः  ॥ कथासरित्सागर १२,१०.८१ (वेतालपञ्चविंशतिका ३) ॥

ततो वध्यभुवं तस्मिन्नीयमाने सडिण्डिमम्  ।
उपागम्य स चौरोऽत्र बभाषे राजपूरुषान्  ॥ कथासरित्सागर १२,१०.८२ (वेतालपञ्चविंशतिका ३) ॥

निःकारणं न वध्योऽयं यथावृत्तं तु वेद्म्यहम्  ।
मां प्रापयत राजाग्रं यावत्सर्वं वदाम्यतः  ॥ कथासरित्सागर १२,१०.८३ (वेतालपञ्चविंशतिका ३) ॥

इत्यूचिवान् स नीतस्तैर्नृपस्याग्रं वृताभयः  ।
आ मूलाद्रात्रिवृत्तान्तं चौरः सर्वं न्यवेदयत् ॥ कथासरित्सागर १२,१०.८४ (वेतालपञ्चविंशतिका ३) ॥

अब्रवीच्च न चेद्देव मद्वाचि प्रत्ययस्तव  ।
तत्सा नासा मुखे तस्य शवस्याद्यापि वीक्ष्यताम्  ॥ कथासरित्सागर १२,१०.८५ (वेतालपञ्चविंशतिका ३) ॥

तच्छ्रुत्वा वीक्षितुं भृत्यान् प्रेष्य सत्यमवेत्य तत् ।
स राजा तं वणिक्पुत्रं मुक्तवान् वधनिग्रहात् ॥ कथासरित्सागर १२,१०.८६ (वेतालपञ्चविंशतिका ३) ॥

तां च कर्णावपि छित्वा दुष्टां देशान्निरस्तवान्  ।
तद्भार्यां श्वशुरं चास्य तं सर्वस्वमदण्डयत् ॥ कथासरित्सागर १२,१०.८७ (वेतालपञ्चविंशतिका ३) ॥

चौरं च तं पूराध्यक्षं तुष्टश्चक्रे स भूपतिः  ।
एवं स्त्रियो भवन्तीह निसर्गविषमाः शठाः  ॥ कथासरित्सागर १२,१०.८८ (वेतालपञ्चविंशतिका ३) ॥

इत्युक्तवानेव शुको भूत्वा चित्ररथाभिधः  ।
क्षीणेन्द्रशापो गन्धर्वो दिव्यरूपो दिवं ययौ  ॥ कथासरित्सागर १२,१०.८९ (वेतालपञ्चविंशतिका ३) ॥

शारिका सापि तत्कालं भूत्वा स्वःस्त्री तिलोत्तमा  ।
तथैव क्षीणतच्छापा जगाम सहसा दिवम्  ॥ कथासरित्सागर १२,१०.९० (वेतालपञ्चविंशतिका ३) ॥

विवादश्चाप्यनिर्णितः सभायां सोऽभवत्तयोः  ।
इत्याख्याय कथां भूयस्तं वेतालोऽब्रवीन्नृपम्  ॥ कथासरित्सागर १२,१०.९१ (वेतालपञ्चविंशतिका ३) ॥

तद्भवान् वक्तु किं पापाः पुरुषाः किमुत स्त्रियः  ।
अजल्पतो जान तस्ते शिरो यस्यति खण्डशः  ॥ कथासरित्सागर १२,१०.९२ (वेतालपञ्चविंशतिका ३) ॥

एतन्निशम्य वचनं वेतालस्यांसवर्तिनस्तस्य  ।
स जगाद भूपतिस्तं योगेश्वर योषितः पापाः  ॥ कथासरित्सागर १२,१०.९३ (वेतालपञ्चविंशतिका ३) ॥

पुरुषः कोऽपीह तादृक्क्वापि कदाचिद्भवेद्दुःाचारः  ।
प्रायः सर्वत्र सदा स्त्रियस्तु तादृग्विधा एव  ॥ कथासरित्सागर १२,१०.९४ (वेतालपञ्चविंशतिका ३) ॥

इत्युक्तवतो नृपतेः प्राग्वत्स्कन्धात्स तस्य वेतालः  ।
नष्टोऽभूत्स च राजा जग्राह पुनस्तदानयनयत्रम्  ॥ कथासरित्सागर १२,१०.९५ (वेतालपञ्चविंशतिका ३) ॥





ततो गत्वा पुनस्तस्य निकटं शिंशपातरोः  ।
स त्रिविक्रमसेनोऽत्र श्मशानं निशि भूपतिः  ॥ कथासरित्सागर १२,११.१ (वेतालपञ्चविंशतिका ४) ॥

लब्ध्वा मुक्तात्तहासं तं वेतालं नृशरीरगम्  ।
निःकम्पः स्कन्धमारोप्य तूष्णीमुदचलत्ततः  ॥ कथासरित्सागर १२,११.२ (वेतालपञ्चविंशतिका ४) ॥

चलन्तं च तमंसस्थो वेतालः सोऽब्रवीत्पुनः  ।
राजन् कुभिक्षोरेतस्य कृते कोऽयं तव श्रमः  ॥ कथासरित्सागर १२,११.३ (वेतालपञ्चविंशतिका ४) ॥

आयासे निष्फलेऽमुष्मिन् विवेको बत नास्ति ते  ।
तदिमां शृणु मत्तस्त्वं कथां पथि विनोदिनीम्  ॥ कथासरित्सागर १२,११.४ (वेतालपञ्चविंशतिका ४) ॥

अस्ति शोभावती नाम सत्याख्या नगरी भुवि  ।
तस्यां च शूद्रकाख्योऽभूद्भूपतिः प्राज्यविक्रमः  ॥ कथासरित्सागर १२,११.५ (वेतालपञ्चविंशतिका ४) ॥

यस्य जज्वाल जयिनः प्रतापज्वलनो निशम्  ।
बन्दीकृतारिललनाधूतचामरमारुतैः  ॥ कथासरित्सागर १२,११.६ (वेतालपञ्चविंशतिका ४) ॥

अलुप्तधर्मचरणस्फीता मन्थे वसुंधरा  ।
राज्ञि यस्मिन् विसस्मार रामादीनपि भूपतीन्  ॥ कथासरित्सागर १२,११.७ (वेतालपञ्चविंशतिका ४) ॥

तं कदाचिन्महीपालं प्रियशूरमुपाययौ  ।
सेवार्थं मालवादेको नम्ना वीरवरो द्विजः  ॥ कथासरित्सागर १२,११.८ (वेतालपञ्चविंशतिका ४) ॥

यस्य धर्मवती नाम भार्या सत्ववरः सुतः  ।
कन्या वीरवती चेति त्रयं गृहपरिच्छदः  ॥ कथासरित्सागर १२,११.९ (वेतालपञ्चविंशतिका ४) ॥

सेवापरिच्छदश्चान्यत्त्रयं कट्यां कृपाणिका  ।
करे करतलैकत्र चारु चर्म परत्र च  ॥ कथासरित्सागर १२,११.१० (वेतालपञ्चविंशतिका ४) ॥

तावन्मात्रपरीवारो दीनारशतपञ्चकम्  ।
प्रत्यहं प्रार्थयामास राज्ञस्तस्मात्स वृत्तये  ॥ कथासरित्सागर १२,११.११ (वेतालपञ्चविंशतिका ४) ॥

राजापि स तमाकारसूचितोदारपौरुषम्  ।
वीक्ष्य तस्मै ददौ वृत्तिं सूद्रकस्तां यथेप्सिताम्  ॥ कथासरित्सागर १२,११.१२ (वेतालपञ्चविंशतिका ४) ॥

अल्पे परिकरेऽप्येभिरियद्भिः स्वर्णरूपकैः  ।
किमेष व्यसनं पुष्णात्यथ कंचन सद्व्ययम्  ॥ कथासरित्सागर १२,११.१३ (वेतालपञ्चविंशतिका ४) ॥

इत्यन्वेष्टुं समाचारं कौतुकात्स महीपतिः  ।
प्रच्छन्नान् स्थापयामास चारानस्यात्र पृष्ठतः  ॥ कथासरित्सागर १२,११.१४ (वेतालपञ्चविंशतिका ४) ॥

स च वीरवरः प्रातः कृत्वा भूपस्य दर्शनम्  ।
स्थित्वा च तस्या मध्याह्नं सिंहद्वारे धृतायुधः  ॥ कथासरित्सागर १२,११.१५ (वेतालपञ्चविंशतिका ४) ॥

गत्वा स्ववृत्तिलब्धानां दीनाराणां शतं गृहे  ।
भोजनार्थं स्वभार्याया हस्ते प्रादात्किलान्वहम्  ॥ कथासरित्सागर १२,११.१६ (वेतालपञ्चविंशतिका ४) ॥

वस्त्राङ्गरागताम्बूलं क्रीणाति स्म शतेन च  ।
शतं स्नात्वा च पूजार्थं व्यधाद्विष्णोः शिवस्य च  ॥ कथासरित्सागर १२,११.१७ (वेतालपञ्चविंशतिका ४) ॥

विप्रेभ्यः कृपणेभ्यश्च ददौ दानं शतद्वयम्  ।
एवं विभेजे पञ्चापि तानि नित्यं शतान्यसौ  ॥ कथासरित्सागर १२,११.१८ (वेतालपञ्चविंशतिका ४) ॥

ततः कृत्वाग्निकार्यादि भूक्त्वा गत्वैकको निशि  ।
सिंहद्वारे पुनस्तस्थौ पाणौ करतलां दधत् ॥ कथासरित्सागर १२,११.१९ (वेतालपञ्चविंशतिका ४) ॥

एतां सततचर्यां च तस्य वीरवरस्य सः  ।
राजा चारमुखाच्छ्रुत्वा तुतोष हृदि शुद्रकः  ॥ कथासरित्सागर १२,११.२० (वेतालपञ्चविंशतिका ४) ॥

निवारयामास च तांश्चारांस्तस्यानुमार्गगान्  ।
मेने विशेषपूजार्हं पुरुषातिशयं च तम्  ॥ कथासरित्सागर १२,११.२१ (वेतालपञ्चविंशतिका ४) ॥

अथ यातेषु दिवसेष्ववहेलावलङ्घिते  ।
ग्रीष्मे वीरवरेणात्र सुप्रचण्डार्कतेजसि  ॥ कथासरित्सागर १२,११.२२ (वेतालपञ्चविंशतिका ४) ॥

तदीर्ष्यात इवोद्भूतविद्युत्करतलां दधत् ।
धाराप्रहारी निनदन्नाजगाम घनागमः  ॥ कथासरित्सागर १२,११.२३ (वेतालपञ्चविंशतिका ४) ॥

तदा च घोर मेघौघे प्रवर्षति दिवानिशम्  ।
सिंहद्वारे तथैवासीत्सोऽत्र वीरवरोऽचलः  ॥ कथासरित्सागर १२,१.२४ (वेतालपञ्चविंशतिका ४) ॥

तं च दृष्ट्वा दिवा राजा प्रासादाग्रात्स शूद्रकः  ।
निशि भूयस्तदारोहज्जिज्ञासुस्तस्य तां स्थितिम्  ॥ कथासरित्सागर १२,११.२५ (वेतालपञ्चविंशतिका ४) ॥

जगाद च ततः को नु सिंहद्वारे स्थितोऽत्र भोः  ।
तच्छ्रुत्वाहं स्थितोऽत्रेति सोऽपि वीरवरोऽब्रवीत् ॥ कथासरित्सागर १२,११.२६ (वेतालपञ्चविंशतिका ४) ॥

अहो सुदृढसत्त्वोऽयं भक्तो वीरवरो मयि  ।
तदेष प्रापणीयो मेऽवश्यमेव महत्पदम्  ॥ कथासरित्सागर १२,११.२७ (वेतालपञ्चविंशतिका ४) ॥

इति संचिन्त्य नृपतिः प्रासादादवतीर्य सः  ।
शूद्रकः शयनं भेजे प्रविश्यान्तःपुरं ततः  ॥ कथासरित्सागर १२,११.२८ (वेतालपञ्चविंशतिका ४) ॥

अन्येद्युश्च भृशं मेघे धारासारेण वर्षति  ।
प्रदोषे गुप्तभवने काले तमसि जृम्भिते  ॥ कथासरित्सागर १२,११.२९ (वेतालपञ्चविंशतिका ४) ॥

पुनः स राजा जिज्ञासुः प्रासादमधिरुह्य तम्  ।
सिंहद्वारे स्थितः कोऽत्रेत्येकाकी प्राह तं स्फुटम्  ॥ कथासरित्सागर १२,११.३० (वेतालपञ्चविंशतिका ४) ॥

अहं स्थित इति प्रोक्ते पुनर्वीरवरेण च  ।
यावद्विस्मयते सोऽत्र राजा तद्धैर्यदर्शनात् ॥ कथासरित्सागर १२,११.३१ (वेतालपञ्चविंशतिका ४) ॥
तावद्विदूरे शुश्राव सहसा रुदतीं स्त्रियम्  ।
विषादविकलामेकां प्रलापकरुणस्वनम्  ॥ कथासरित्सागर १२,११.३२ (वेतालपञ्चविंशतिका ४) ॥

न मे राष्ट्रे पराभूतो न दरिद्रो न दुःखितः  ।
कश्चिदस्ति तदेषा का रोदित्येकाकिनी निशि  ॥ कथासरित्सागर १२,११.३३ (वेतालपञ्चविंशतिका ४) ॥

इति चाचिन्तयच्छ्रुत्वा स जातकरुणो नृपः  ।
आदिदेश च तं वीरवरमेकमधः स्थितम्  ॥ कथासरित्सागर १२,११.३४ (वेतालपञ्चविंशतिका ४) ॥

भो वीरवर शृण्वेषा दूरे स्त्री कापि रोदिति  ।
कासौ रोदिति किं चेति त्वया गत्वा निरूप्यताम्  ॥ कथासरित्सागर १२,११.३५ (वेतालपञ्चविंशतिका ४) ॥

तच्छृउत्वा स तथेत्युक्त्वा गन्तुं वीरवरस्ततः  ।
प्रावर्तत निबद्धासिधेनुः करतलाकरः  ॥ कथासरित्सागर १२,११.३६ (वेतालपञ्चविंशतिका ४) ॥

न च मेघान्धकारं तज्ज्वलद्विद्युद्विलोचनम्  ।
स्थूलधाराशिलावार्षि रक्षःरूपमजीगणत् ॥ कथासरित्सागर १२,११.३७ (वेतालपञ्चविंशतिका ४) ॥

प्रस्थितं वीक्ष्य तादृश्यां तस्यां रात्रौ तमेककम्  ।
करुणाकौतुकाविष्टो राजा प्रासादपृष्ठतः  ॥ कथासरित्सागर १२,११.३८ (वेतालपञ्चविंशतिका ४) ॥

आवतीर्य गृहीतासिरेकाकी तस्य पृष्ठतः  ।
सोऽपि प्रतस्थे तत्रैव शुद्रकोऽनुपलक्षितः  ॥ कथासरित्सागर १२,११.३९ (वेतालपञ्चविंशतिका ४) ॥

स च वीरवरो गत्वा रुदितानुसृतिक्रियः  ।
बहिःनगर्याः प्रापैकं सरस्तत्र ददर्श च  ॥ कथासरित्सागर १२,११.४० (वेतालपञ्चविंशतिका ४) ॥

हा शूर हा कृपालो हा त्यागिञ्शून्या त्वया कथम्  ।
वत्सिआमीत्यादि रुदतीं तां स्त्रियं वारिमध्यगाम्  ॥ कथासरित्सागर १२,११.४१ (वेतालपञ्चविंशतिका ४) ॥

का त्वं रोदिषि किं चैवमित्यन्वक्प्राप्तभूपतिः  ।
पप्रच्छ तां च साश्चर्यस्ततः साप्येवमभ्यधात् ॥ कथासरित्सागर १२,११.४२ (वेतालपञ्चविंशतिका ४) ॥

भो वीरवर जानीहि वत्स मां पृथिवीमिमाम्  ।
तस्या ममाधुना राजा शूद्रको धार्मिकः पतिः  ॥ कथासरित्सागर १२,११.४३ (वेतालपञ्चविंशतिका ४) ॥

तृतीये च दिने तस्य राज्ञो मृत्युर्भविष्यति  ।
तादृशं च पतिं प्राप्स्याम्यहमन्यं नृपं कुतः  ॥ कथासरित्सागर १२,११.४४ (वेतालपञ्चविंशतिका ४) ॥

अतस्तमनुशोचामि दुःखितात्मानमेव च  ।
एतच्छृउत्वा स तां त्रस्त इव वीरवरोऽब्रवीत् ॥ कथासरित्सागर १२,११.४५ (वेतालपञ्चविंशतिका ४) ॥

हे देवि कच्चिदप्यस्ति कोऽप्युपायः स तादृशः  ।
येनास्य न भवेन्मृत्युर्जगद्रक्षामणेः प्रभोः  ॥ कथासरित्सागर १२,११.४६ (वेतालपञ्चविंशतिका ४) ॥

इति तद्वचनं श्रुत्वा सा जगाद वसुम्धरा  ।
एकोऽस्त्युपायस्तं चैकः कर्तुं शक्तो भवानिति  ॥ कथासरित्सागर १२,११.४७ (वेतालपञ्चविंशतिका ४) ॥

ततो वीरवरोऽवादीत्तर्हि देवि वद द्रुतम्  ।
यावत्तत्साधयाम्याशु कोऽर्थः प्राणैर्ममान्यथा  ॥ कथासरित्सागर १२,११.४८ (वेतालपञ्चविंशतिका ४) ॥

तच्छ्रुत्वोवाच वसुधा विरः कोऽन्यस्त्वया समः  ।
स्वामिभक्तस्तदेतस्य शर्मोपायमिमं शृणु  ॥ कथासरित्सागर १२,११.४९ (वेतालपञ्चविंशतिका ४) ॥

राज्ञा कृतप्रतिष्टा अस्ति यैषा राजकुलान्तिके  ।
उत्तमा चण्डिका देवी सांनिध्योत्कर्षशालिनी  ॥ कथासरित्सागर १२,११.५० (वेतालपञ्चविंशतिका ४) ॥

तस्यै सत्त्ववरं पुत्रमुपहारीकरोषि चेत् ।
तन्नैषो राजा म्रियते जीवत्यन्यत्समाशतम्  ॥ कथासरित्सागर १२,११.५१ (वेतालपञ्चविंशतिका ४) ॥

अद्यैव चैतद्भवता कृतं चेदस्ति तच्छिवम्  ।
अन्यथास्य तृतीयेऽह्नि प्राप्ते नास्त्येव जीवितम्  ॥ कथासरित्सागर १२,११.५२ (वेतालपञ्चविंशतिका ४) ॥

इत्युक्तः स तया पृथ्व्या वीरो वीरवरस्तदा  ।
यामि देवि करोम्येतदधुनैवेत्यभाषत  ॥ कथासरित्सागर १२,११.५३ (वेतालपञ्चविंशतिका ४) ॥

ततो भद्रं तवेत्युक्त्वा वसुधा सा तिरःदधे  ।
तच्च सर्वं स शुश्राव गुप्तमन्वक्स्थितो नृपः  ॥ कथासरित्सागर १२,११.५४ (वेतालपञ्चविंशतिका ४) ॥

ततश्च गूढे जिज्ञासौ तस्मिन् राज्ञ्यनुगच्छति  ।
शूद्रके त्वरितं गेहं निशि वीरवरो ययौ  ॥ कथासरित्सागर १२,११.५५ (वेतालपञ्चविंशतिका ४) ॥

तत्र पुत्रोपहारोऽस्य राजार्थे धरया यथा  ।
उक्तस्तथाब्रवीत्पत्न्यै धर्मवत्यै विबोध्य सः  ॥ कथासरित्सागर १२,११.५६ (वेतालपञ्चविंशतिका ४) ॥

तच्छ्रुत्वा सा तमाह स्म नाथ कार्यं शिवं प्रभोः  ।
तत्प्रबोध्य सुतस्यास्य शिशोर्वक्तु भवानिति  ॥ कथासरित्सागर १२,११.५७ (वेतालपञ्चविंशतिका ४) ॥

ततः प्रबोध्य सुप्तं तं बालं सत्त्ववरं सुतम्  ।
आख्याय तं च वृत्तान्तमेवं वीरवरोऽब्रवीत् ॥ कथासरित्सागर १२,११.५८ (वेतालपञ्चविंशतिका ४) ॥

तत्पुत्र चण्डिकादेव्या उपहारीकृते त्वयि  ।
राजा जीवत्यसौ नो चेत्तृतीयेऽह्नि विपद्यते  ॥ कथासरित्सागर १२,११.५९ (वेतालपञ्चविंशतिका ४) ॥

एतच्छ्रुत्वैव बालोऽपि यथार्थं नाम दर्शयन्  ।
अक्लीबचित्तः पितरं तं स सत्त्ववरोऽब्रवीत् ॥ कथासरित्सागर १२,११.६० (वेतालपञ्चविंशतिका ४) ॥

कृतार्थोऽहं मम प्राणई राजा चेत्तात जीवति  ।
भुक्तस्य हि तदन्नस्य दत्ता स्यान्निष्कृतिर्मया  ॥ कथासरित्सागर १२,११.६१ (वेतालपञ्चविंशतिका ४) ॥

तत्किं विलम्ब्यते नीत्वा भगवत्याः पुरोऽधुना  ।
उपहारीकुरुध्वं मामस्तु शान्तिर्मया प्रभोः  ॥ कथासरित्सागर १२,११.६२ (वेतालपञ्चविंशतिका ४) ॥

इति सत्त्ववरेणोक्ते तेन वीरवरोऽत्र सः  ।
साधु सत्यं प्रसूतोऽसि मत्तः पुत्रेत्यभाषत  ॥ कथासरित्सागर १२,११.६३ (वेतालपञ्चविंशतिका ४) ॥

एतत्सोऽन्वागतो राजा सर्वं श्रुत्वा बहिः स्थितः  ।
अह एषां समं सत्त्वं सर्वेषामित्यचिन्तयत् ॥ कथासरित्सागर १२,११.६४ (वेतालपञ्चविंशतिका ४) ॥

ततो वीरवरः स्कन्धे कृत्वा सत्त्ववरं सुतम्  ।
भर्या धर्मवती चास्य कन्यां वीरवतीमपि  ॥ कथासरित्सागर १२,११.६५ (वेतालपञ्चविंशतिका ४) ॥

उभौ तौ ययतुस्तस्यां रात्रौ तच्चण्डिकागृहम्  ।
राजापि शूद्रकश्छन्नः पृष्टतः स तयोर्ययौ  ॥ कथासरित्सागर १२,११.६६ (वेतालपञ्चविंशतिका ४) ॥

तत्र देव्याः पुरः स्कन्धात्सोऽथ पित्रावतारितः  ।
देवीं सत्त्ववरो नत्वा धैर्यराशिर्व्यजिज्ञपत् ॥ कथासरित्सागर १२,११.६७ (वेतालपञ्चविंशतिका ४) ॥

मम मूर्धोपहारेण राजा जीवतु शुद्रकः  ।
अन्यद्वर्षशतं देवि कुर्याद्राज्यमकण्टकम्  ॥ कथासरित्सागर १२,११.६८ (वेतालपञ्चविंशतिका ४) ॥

एवमुक्तवतस्तस्य साधु साध्वित्युदीर्य सः  ।
सूनोः सत्त्ववरस्याथ कृष्ट्वा करतलां शिशोः  ॥ कथासरित्सागर १२,११.६९ (वेतालपञ्चविंशतिका ४) ॥

छित्त्वा शिरश्चण्डिकायै देव्यै वीरवरो ददौ  ।
मत्पुत्रेणोपहारेण राजा जीवत्विति ब्रुवन्  ॥ कथासरित्सागर १२,११.७० (वेतालपञ्चविंशतिका ४) ॥

साधु कः स्वामिभक्तोऽन्यः समो वीरवर त्वया  ।
येनैवमेकसत्पुत्रप्राणव्ययविधायिना  ॥ कथासरित्सागर १२,११.७१ (वेतालपञ्चविंशतिका ४) ॥

दत्तो जीवश्च राज्यं च शुद्रकस्यास्य भूपतेः  ।
इत्यन्तरिक्षादुदगात्तत्क्षणं तत्र भारती  ॥ कथासरित्सागर १२,११.७२ (वेतालपञ्चविंशतिका ४) ॥

तच्च सर्वं नृपे तस्मिंश्छन्ने शृण्वति पस्यति  ।
कन्या वीरवती सा तु बाला वीरवरात्मजा  ॥ कथासरित्सागर १२,११.७३ (वेतालपञ्चविंशतिका ४) ॥

उपेत्याश्लिष्य मूर्धाणं तस्य भ्रातुर्हतस्य तम्  ।
विलपन्त्युरुशोकान्धा हृत्स्फोटेन व्यपद्यत  ॥ कथासरित्सागर १२,११.७४ (वेतालपञ्चविंशतिका ४) ॥

ततो वीरवरं भार्या धर्मवत्येवमब्रवीत् ।
राज्ञस्तावत्कृतं श्रेयस्तदिदानीं वदामि ते  ॥ कथासरित्सागर १२,११.७५ (वेतालपञ्चविंशतिका ४) ॥

निःज्ञाना यत्र बालापि भ्रातृशोकादियं मृता  ।
नष्टेऽपत्यद्वयेऽप्यस्मिंस्तत्र किं जीवितेन मे  ॥ कथासरित्सागर १२,११.७६ (वेतालपञ्चविंशतिका ४) ॥

प्रागेव राज्ञः श्रेयोऽर्थं मूढया स्वशिरो मया  ।
देव्यै नोपहृतं तस्माद्देह्यनुज्ञां ममाधुना  ॥ कथासरित्सागर १२,११.७७ (वेतालपञ्चविंशतिका ४) ॥

प्रविषम्यनलं तावदात्तापत्यकलेवरा  ।
इत्याग्रहाद्वदन्तीं तां सोऽथ वीरवरोऽब्रवीत् ॥ कथासरित्सागर १२,११.७८ (वेतालपञ्चविंशतिका ४) ॥

एवं कुरुष्व भद्रं ते का हि संप्रति ते रतिः  ।
अपत्यदुःखैकमये जीवितव्ये मनस्विनि  ॥ कथासरित्सागर १२,११.७९ (वेतालपञ्चविंशतिका ४) ॥

किं न दत्तो मयैवात्मेत्येषा मा भूच्च ते व्यथा  ।
दद्यां किं नाहमात्मानमन्यसाध्यं भवेद्यदि  ॥ कथासरित्सागर १२,११.८० (वेतालपञ्चविंशतिका ४) ॥

तत्प्रतीक्षस्व यावत्ते चितामत्र करोम्यहम्  ।
अमीभिर्दारुभिर्देवीक्षेत्रनिर्माणसंभृतैह् ॥ कथासरित्सागर १२,११.८१ (वेतालपञ्चविंशतिका ४) ॥

इत्युक्त्वा दारुभिस्तैः स कृत्वा वीरवरश्चिताम्  ।
दीपाग्रे ज्वालयामास न्यस्तापत्यशवद्वयाम्  ॥ कथासरित्सागर १२,११.८२ (वेतालपञ्चविंशतिका ४) ॥

ततो धर्मवती पत्नी पतित्वा सास्य पादयोः  ।
प्रणम्य देवीं चण्डीं तां व्यजिज्ञपदपांसुला  ॥ कथासरित्सागर १२,११.८३ (वेतालपञ्चविंशतिका ४) ॥

जन्मान्तरेऽप्ययं भूयादार्यपुत्रः पतिर्मम  ।
एतत्प्रभोस्तु राज्ञोऽस्तु मद्देहेनामुना शिवम्  ॥ कथासरित्सागर १२,११.८४ (वेतालपञ्चविंशतिका ४) ॥

इत्युदीर्यैव सा साध्वी तस्मिन्नम्भोऽवहेलया  ।
ज्वालाकलापजटिले निपपात चितानले  ॥ कथासरित्सागर १२,११.८५ (वेतालपञ्चविंशतिका ४) ॥

ततश्च चिन्तयामास वीरो वीरवरोऽत्र सः  ।
निष्पन्नं राजकार्यं मे वाग्दिव्या ह्युद्गता यथा  ॥ कथासरित्सागर १२,११.८६ (वेतालपञ्चविंशतिका ४) ॥

भुक्तस्य चान्नपिण्डस्य जातोऽहमनृणः प्रभोः  ।
तदिदानीं ममैकस्य केयं जीवितगृध्नुता  ॥ कथासरित्सागर १२,११.८७ (वेतालपञ्चविंशतिका ४) ॥

भरणीयं प्रियं कृत्स्नं व्ययीकृत्य कुटुम्बकम्  ।
जीवयन्नेकमात्मानं मादृशः को हि शोभते  ॥ कथासरित्सागर १२,११.८८ (वेतालपञ्चविंशतिका ४) ॥

तत्किमात्मोपहारेणाप्येतां प्रीणामि नाम्बिकाम्  ।
इत्यालोच्य स देवीं तां स्तुत्या प्रागुपतस्थिवान्  ॥ कथासरित्सागर १२,११.८९ (वेतालपञ्चविंशतिका ४) ॥

जय महिषासुरमारिणि दारिणि रुरुदानवस्य शूलकरे  ।
जय विबुधोत्सवकारिणि ढरिणि भूवन त्रयस्य मातृवरे  ॥ कथासरित्सागर १२,११.९० (वेतालपञ्चविंशतिका ४) ॥

जय जगदर्चितचरणे शरणे निःश्रेयसस्य भक्तानाम्  ।
जय धृतभास्करकिरणे हरणे दुरितान्धकारवृन्दानाम्  ॥ कथासरित्सागर १२,११.९१ (वेतालपञ्चविंशतिका ४) ॥

जय कालि जय कपालिनि जय कङ्कालिनि शिवे नमस्तेऽस्तु  ।
शूद्रकनृपतेरधुना प्रसीद मन्मस्तकोपहारेण  ॥ कथासरित्सागर १२,११.९२ (वेतालपञ्चविंशतिका ४) ॥

इत्युपस्थाय देव्यां स तस्यां वीरवरः पुनः  ।
सद्यः करतलाघातेनोत्तमाङ्गं स्वमच्छिनत् ॥ कथासरित्सागर १२,११.९३ (वेतालपञ्चविंशतिका ४) ॥

तदालोक्याखिलं तत्र छन्नस्थः शुद्रको नृपः  ।
साकुलश्च सदुःखश्च साश्चर्यश्च व्यचिन्तयत् ॥ कथासरित्सागर १२,११.९४ (वेतालपञ्चविंशतिका ४) ॥

अहो किमप्यनेनैतदन्यत्रादृष्टमश्रुतम्  ।
साधुना सकुटुम्बेन दुःकरं मत्कृते कृतम्  ॥ कथासरित्सागर १२,११.९५ (वेतालपञ्चविंशतिका ४) ॥

विचित्रेऽप्यत्र संसारे धीरः स्यादीदृशः कुतः  ।
अख्यापयन् प्रभो अर्थे परोक्षं यो ददात्यसून्  ॥ कथासरित्सागर १२,११.९६ (वेतालपञ्चविंशतिका ४) ॥

एतस्य चोपकारोस्य न कुर्यां सदृशं यदि  ।
तन्मे का प्रभुता किं च जीवितव्यं पशोरिव  ॥ कथासरित्सागर १२,११.९७ (वेतालपञ्चविंशतिका ४) ॥

इति संचिन्त्य नृपतिः खड्गमाकृष्य कोपतः  ।
उपेत्य शूद्रको देवीं तां प्रवीरो व्यजिज्ञपत् ॥ कथासरित्सागर १२,११.९८ (वेतालपञ्चविंशतिका ४) ॥

सततानुप्रपन्नस्य भगवत्यधुनामुना  ।
मम मूर्धोपहारेण सुप्रीता कुर्वनुग्रहम्  ॥ कथासरित्सागर १२,११.९९ (वेतालपञ्चविंशतिका ४) ॥

अयं वीरवरो विप्रो नामानुगुणचेष्टितः  ।
मदर्थमुज्झितप्राणः सकुटुम्बोऽपि जीवतु  ॥ कथासरित्सागर १२,११.१०० (वेतालपञ्चविंशतिका ४) ॥

इत्युदीर्यासिना राजा शिरश्छेत्तुं स शूद्रकः  ।
यावत्प्रवर्तते तावदुदभूद्भारती दिवः  ॥ कथासरित्सागर १२,११.१०१ (वेतालपञ्चविंशतिका ४) ॥

मा साहसं कृथास्तुष्टा सत्त्वेनानेन ते ह्यहम्  ।
प्रत्युज्जीवतु सापत्यदारो वीरवरो द्विजः  ॥ कथासरित्सागर १२,११.१०२ (वेतालपञ्चविंशतिका ४) ॥

इत्युक्त्वा व्यरमद्वाक्सा स चोत्तस्थौ सपुत्रकः  ।
साकं दुहित्रा पत्न्या च जीवन् वीरवरोऽक्षतः  ॥ कथासरित्सागर १२,११.१०३ (वेतालपञ्चविंशतिका ४) ॥

तद्विलोक्याद्भुतं राजा छन्नो भूत्वा पुनश्च सः  ।
पश्यन्नतृप्तस्तामासीद्दृष्ट्या हर्षाश्रुपूर्णया  ॥ कथासरित्सागर १२,११.१०४ (वेतालपञ्चविंशतिका ४) ॥

सोऽपि वीरवरो दृष्ट्वा सुप्तोत्थित इवाशु तम्  ।
पुत्रदारं तथात्मानमभूद्विभ्रान्तमानसः  ॥ कथासरित्सागर १२,११.१०५ (वेतालपञ्चविंशतिका ४) ॥

पप्रच्छ च पृथङ्नामग्राहं दारसुतान् स तान्  ।
भस्मीभूताः कथं यूयं जीवन्तः पुन उत्थिताः  ॥ कथासरित्सागर १२,११.१०६ (वेतालपञ्चविंशतिका ४) ॥

मयापि स्वशिरश्छिन्नं जीवाम्येषश्च किं न्विदम्  ।
किं विभ्रमोऽयमाहो स्विद्सुस्पष्टो देव्यनुग्रहः  ॥ कथासरित्सागर १२,११.१०७ (वेतालपञ्चविंशतिका ४) ॥

एवं वदन् स तैरूचे दारापत्यैरलक्षितः  ।
देव्यनुग्रह एवायं   जीवामो यदमी इति  ॥ कथासरित्सागर १२,११.१०८ (वेतालपञ्चविंशतिका ४) ॥

ततः स तत्तथा मत्वा नत्वा वीरवरोऽम्बकाम्  ।
आदाय पुत्रदारांस्तान्सिद्धकार्यो गृहं ययौ  ॥ कथासरित्सागर १२,११.१०९ (वेतालपञ्चविंशतिका ४) ॥

तत्र प्रवेश्य पुत्रं तं भार्यां दुहितरं च ताम्  ।
सिंहद्वारमगाद्राज्ञो रात्रौ तस्यां स पूर्ववत् ॥ कथासरित्सागर १२,११.११० (वेतालपञ्चविंशतिका ४) ॥

राजा स शूद्रकोऽप्येतद्दृष्ट्वा सर्वमलक्षितः  ।
गत्वारुरोह स्वावासप्रासादं तं पुनस्तदा  ॥ कथासरित्सागर १२,११.१११ (वेतालपञ्चविंशतिका ४) ॥

व्याहरच्च स्थितः कोऽत्र सिंहद्वारीति पृष्ठतः  ।
ततो वीरवरोऽवादीत्सैष तिष्ठाम्यहं प्रभो  ॥ कथासरित्सागर १२,११.११२ (वेतालपञ्चविंशतिका ४) ॥

देवादेशाद्गतश्चाहमभूवं तां स्त्रियं प्रति  ।
राक्षसीव च सा क्वापि दृष्टनष्टैव मे गता  ॥ कथासरित्सागर १२,११.११३ (वेतालपञ्चविंशतिका ४) ॥

एतच्छ्रुत्वा वचस्तस्य राजा वीरवरस्य सः  ।
सुतरां विस्मयाविष्टो दृष्टोदन्तो व्यचिन्तयत् ॥ कथासरित्सागर १२,११.११४ (वेतालपञ्चविंशतिका ४) ॥

अहो समुद्रगम्भीरधीरचित्ता मनस्विनः  ।
कृत्वाप्यनन्यसामान्यमुल्लेखं नोद्गिरन्ति ये  ॥ कथासरित्सागर १२,११.११५ (वेतालपञ्चविंशतिका ४) ॥

इत्याद्याकलयंस्तूष्णीं प्रासादादवरुह्य सः  ।
प्रविश्यान्तःपुरं राजा रात्रिशेषं निनाय तम्  ॥ कथासरित्सागर १२,११.११६ (वेतालपञ्चविंशतिका ४) ॥

प्रातश्चास्थानसमये दर्शनोपगतस्थिते  ।
तस्मिन् वीरवरे प्रीतस्तथा कृत्स्नं स भूपतिः  ॥ कथासरित्सागर १२,११.११७ (वेतालपञ्चविंशतिका ४) ॥

तदीयं रात्रिवृत्तान्तं मन्त्रिभ्यस्तमवर्णयत् ।
यथा बभूवुराश्चर्यमोहिता इव तेऽखिलाः  ॥ कथासरित्सागर १२,११.११८ (वेतालपञ्चविंशतिका ४) ॥

ददौ तस्मै सपुत्राय प्रीत्या वीरवराय च  ।
लाटदेशे ततो राज्यं स कर्णाटयुते नृपः  ॥ कथासरित्सागर १२,११.११९ (वेतालपञ्चविंशतिका ४) ॥

ततोऽत्र तुल्यविभवावन्योन्यस्योपकारिणौ  ।
आसातां तौ सुखं वीरवरशूद्रकभूपती  ॥ कथासरित्सागर १२,११.१२० (वेतालपञ्चविंशतिका ४) ॥
इत्याख्याय कथामेतां वेतालोऽत्यद्भुतां तदा  ।
तं त्रिविक्रमसेनं स राजानमवदत्पुनः  ॥ कथासरित्सागर १२,११.१२१ (वेतालपञ्चविंशतिका ४) ॥

तद्ब्रूहि राजन्नेतेषु वीरः सर्वेषु कोऽधिकः  ।
पूर्व एव स शापस्ते यदि जानन्न वक्ष्यसि  ॥ कथासरित्सागर १२,११.१२२ (वेतालपञ्चविंशतिका ४) ॥

एतच्छ्रुत्वा स भूपालो वेतालं प्रतिउवच तम्  ।
एतेषु शुद्रको राजा प्रवीरः सोऽखिलेष्विति  ॥ कथासरित्सागर १२,११.१२३ (वेतालपञ्चविंशतिका ४) ॥

ततोऽब्रवीत्स वेतालो राजन् वीरवरो न किम्  ।
सोऽधिको यस्य तुल्योऽस्यां पृथ्व्यामेव न जायते  ॥ कथासरित्सागर १२,११.१२४ (वेतालपञ्चविंशतिका ४) ॥

तत्पत्नी नाधिका किं वा स्त्रीभुता यान्वमन्यत  ।
तथोपहारपशुतां सूनोः प्रत्यक्षदर्शिनी  ॥ कथासरित्सागर १२,११.१२५ (वेतालपञ्चविंशतिका ४) ॥

स वा सत्त्ववरो नात्र तत्पुत्रोऽभ्यधिकः कथम्  ।
बालस्यापि सतो यस्य सत्त्वोत्कर्षः स तादृशः  ॥ कथासरित्सागर १२,११.१२६ (वेतालपञ्चविंशतिका ४) ॥

तत्कस्माच्छुद्रकं भूपमेभ्यस्त्वं भाषसेऽधिकम्  ।
इत्युक्तवन्तं वेतालं स जगाद पुनर्नृपः  ॥ कथासरित्सागर १२,११.१२७ (वेतालपञ्चविंशतिका ४) ॥

मैवं वीरवरस्तावत्स तादृक्कुलपुत्रकः  ।
तस्य प्राणैः सुतैर्दारैः स्वामिसंरक्षणं व्रतम्  ॥ कथासरित्सागर १२,११.१२८ (वेतालपञ्चविंशतिका ४) ॥

तत्पत्नी सापि कुलजा साद्वी पत्येकदेवता  ।
भर्तृवर्त्मानुसारेण तस्या धर्मोऽस्तु कोऽपरः  ॥ कथासरित्सागर १२,११.१२९ (वेतालपञ्चविंशतिका ४) ॥

ताभ्यां जातस्तु तद्रूप एव सत्त्ववरोऽपि सः  ।
यादृशास्तन्तवः कामं तादृशो जायते पटः  ॥ कथासरित्सागर १२,११.१३० (वेतालपञ्चविंशतिका ४) ॥

येषां प्राणैस्तु भृत्यानां नृपैरात्माभिरक्ष्यते  ।
तेषामर्थे त्यजन्देहं शुद्रकोऽत्र विशिष्यते  ॥ कथासरित्सागर १२,११.१३१ (वेतालपञ्चविंशतिका ४) ॥

इत्याकर्ण्य वचः स तस्य नृपतेरंसादसंलक्षितः
वेतालः सहसा ययौ निजपदं भूयोऽपि तन्मायया  ।
राजाप्युच्चलितो बभूव पुनरप्यानेतुमेतं पथा
पूर्वेणैव सुनिश्चितः पितृवने तस्मिन् स तस्यां निशि  ॥ कथासरित्सागर १२,११.१३२ (वेतालपञ्चविंशतिका ४) ॥





ततस्तस्य पुनर्गत्वा शिंशपाशाखिनोऽन्तिकम्  ।
तथैवोल्लम्बमानं तं दृष्ट्वा नरशरीरगम्  ॥ कथासरित्सागर १२,१२.१ (वेतालपञ्चविंशतिका ५) ॥

वेतालमवतार्यैव कृत्वास्मै बहु वैकृतम्  ।
स त्रिविक्रमसेनो द्राग्गन्तुं प्रववृते ततः  ॥ कथासरित्सागर १२,१२.२ (वेतालपञ्चविंशतिका ५) ॥

आगच्छन्तं च तं तूष्णीं वेतालः पूर्ववत्पथि  ।
रात्रौ महाश्मशानेऽत्र स्कन्धस्थो व्याजहार सः  ॥ कथासरित्सागर १२,१२.३ (वेतालपञ्चविंशतिका ५) ॥

राजन्नभिनिविष्टोऽसि कष्टेऽत्यन्तप्रियोऽसि च  ।
तत्ते चेतोविनोदाय वर्णयामि कथां शृणु  ॥ कथासरित्सागर १२,१२.४ (वेतालपञ्चविंशतिका ५) ॥

उज्जयिन्यामभूद्विप्रः पुण्यसेनस्य भूपतेः  ।
अनुजीवी प्रियोऽमात्यो हरिस्वामीति सद्गुणः  ॥ कथासरित्सागर १२,१२.५ (वेतालपञ्चविंशतिका ५) ॥

तस्यात्मनोऽनुरूपायां भार्यायां गृहमेधिनः  ।
गुणवान् सदृशः पुत्रो देवस्वामीत्यजायत  ॥ कथासरित्सागर १२,१२.६ (वेतालपञ्चविंशतिका ५) ॥

तद्वच्चानन्य सामान्य रूपलावण्य विश्रुता  ।
कन्या सोमप्रभा नाम तस्यान्वर्थोदपद्यत  ॥ कथासरित्सागर १२,१२.७ (वेतालपञ्चविंशतिका ५) ॥

सा प्रदेया सती कन्या रूपोत्कर्षाभिमानिनी  ।
मातुर्मुखेन पितरं भ्रातरं च जगाद तम्  ॥ कथासरित्सागर १२,१२.८ (वेतालपञ्चविंशतिका ५) ॥

शूरस्य ज्ञानिनो वाहं देया विज्ञानिनोऽपि वा  ।
अन्यस्मै नास्मि दातव्या कार्यं मज्जीवितेन चेत् ॥ कथासरित्सागर १२,१२.९ (वेतालपञ्चविंशतिका ५) ॥

तच्छ्रुत्वा तादृशं तस्याश्चिन्वन्नेकतमं वरम्  ।
तत्पिता स हरिस्वामी यावच्चिन्तां वहत्यलम्  ॥ कथासरित्सागर १२,१२.१० (वेतालपञ्चविंशतिका ५) ॥

तावद्व्यसर्जी रज्ञा स पुण्यसेनेन दूत्यया  ।
संध्यर्थं विग्रहायात दाक्षिणात्यनृपान्तिकम्  ॥ कथासरित्सागर १२,१२.११ (वेतालपञ्चविंशतिका ५) ॥

कृतकार्यश्च तत्रासावेकेनाभ्येत्य तां सुताम्  ।
याचितोऽभूद्द्विजाग्र्येण श्रुततद्रूपसंपदा  ॥ कथासरित्सागर १२,१२.१२ (वेतालपञ्चविंशतिका ५) ॥

विज्ञानिनो ज्ञानिनो वा शूराद्वा नापरं पतिम्  ।
मत्पुत्रीच्छति तत्तेषां मध्यात्कथय को भवान्  ॥ कथासरित्सागर १२,१२.१३ (वेतालपञ्चविंशतिका ५) ॥

इत्युक्तस्तेन भार्यार्थः स हरिस्वामिना द्विजः  ।
अहं जानामि विज्ञानमिति तं प्रत्यभाषत  ॥ कथासरित्सागर १२,१२.१४ (वेतालपञ्चविंशतिका ५) ॥

तर्हि तद्दर्शयस्वेति पुन उक्तश्च तेन सः  ।
विज्ञानी कल्पयामास स्वशक्त्या द्युचरं रथम्  ॥ कथासरित्सागर १२,१२.१५ (वेतालपञ्चविंशतिका ५) ॥

मायायन्त्ररथे तत्र तं हरिस्वामिनं क्षणात् ।
आरोप्य नीत्वा स्वर्गादीं लोकांस्तस्मा अदर्शयत् ॥ कथासरित्सागर १२,१२.१६ (वेतालपञ्चविंशतिका ५) ॥

आनिनाय च तुष्टं तं तत्रैव कटकं पुनः  ।
दाक्षिणात्यस्य नृपतेर्यत्रायातः स कार्यतः  ॥ कथासरित्सागर १२,१२.१७ (वेतालपञ्चविंशतिका ५) ॥

ततः सोऽस्मै हरिस्वामी प्रतिशुश्राव तां सुताम्  ।
विज्ञानिने विवाहं च निश्चिकायाह्नि सप्तमे  ॥ कथासरित्सागर १२,१२.१८ (वेतालपञ्चविंशतिका ५) ॥

तत्कालमुज्जयिन्यामप्यन्येनैत्य द्विजन्मना  ।
देवस्वामी स तत्पुत्रः स्वसारं तामयाच्यत  ॥ कथासरित्सागर १२,१२.१९ (वेतालपञ्चविंशतिका ५) ॥

ज्ञानिविज्ञ्नानिशूरेभ्यो नान्यमिच्छति सा पतिम्  ।
इति तेनापि सोऽप्युक्तः शूरमात्मानमभ्यधात् ॥ कथासरित्सागर १२,१२.२० (वेतालपञ्चविंशतिका ५) ॥

ततो दर्शितशस्त्रास्त्रश्रिये तस्मै द्विजोऽनुजाम्  ।
देवस्वामी स शूराय दातुं तां प्रत्यपद्यत  ॥ कथासरित्सागर १२,१२.२१ (वेतालपञ्चविंशतिका ५) ॥

सप्तमेऽह्नि च तत्रैव विवाहं गणकोक्तितः  ।
तस्यापि सोऽभ्यधान्मातुः परोक्षं कृतनिश्चयः  ॥ कथासरित्सागर १२,१२.२२ (वेतालपञ्चविंशतिका ५) ॥

तन्मातापि ःरिस्वामिभार्या तत्कलमेव सा  ।
केनाप्येत्य तृतीयेन सुतां तां याचिता पृथक् ॥ कथासरित्सागर १२,१२.२३ (वेतालपञ्चविंशतिका ५) ॥

ज्ञानी शूरोऽथ विज्ञनी भर्तास्मद्दुहितुर्मतः  ।
इत्युक्तश्च तया मातरहं ज्ञनीति सोऽभ्यधात् ॥ कथासरित्सागर १२,१२.२४ (वेतालपञ्चविंशतिका ५) ॥

पृष्ट्वा भूतं भविष्यच्च तस्मै तां ज्ञानिने सुताम्  ।
प्रतिजज्ञे प्रदातुं साप्यह्नि तत्रैव सप्तमे  ॥ कथासरित्सागर १२,१२.२५ (वेतालपञ्चविंशतिका ५) ॥

अन्येद्युश्चागतः सोऽत्र हरिस्वामी यथा कृतम्  ।
पत्न्यैः पुत्राय चाचख्यौ तं कन्यादाननिश्चयम्  ॥ कथासरित्सागर १२,१२.२६ (वेतालपञ्चविंशतिका ५) ॥

तौ च तं स्वकृतं तस्मै भिन्नं भिन्नमेवोचताम्  ।
सोऽपि तेनाकुलो जज्ञे वरत्रयनिमन्त्रणात् ॥ कथासरित्सागर १२,१२.२७ (वेतालपञ्चविंशतिका ५) ॥

अथोद्वाहदिने तस्मिन् हरिस्वामिगृहे वराः  ।
आययुर्ज्ञानिविज्ञानिशूरास्तत्र त्रयोऽपि ते  ॥ कथासरित्सागर १२,१२.२८ (वेतालपञ्चविंशतिका ५) ॥

तत्कालं चात्र सा चित्रं कन्या सोमप्रभा वधुः  ।
अशङ्कितं गता क्वापि न विचित्याप्यलभ्यत  ॥ कथासरित्सागर १२,१२.२९ (वेतालपञ्चविंशतिका ५) ॥

ततोऽब्रवीद्धरिस्वामी ज्ञानिनं तं ससंभ्रमः  ।
ज्ञानिन्निदानीं ब्रूह्याशु दुहिता मे क्व सा गता  ॥ कथासरित्सागर १२,१२.३० (वेतालपञ्चविंशतिका ५) ॥

तच्छ्रुत्वा सोऽवदज्ज्ञानी राक्षसेनापहृत्य सा  ।
नीता विन्ध्याटवीं धूमशिखेन वसतिं निजाम्  ॥ कथासरित्सागर १२,१२.३१ (वेतालपञ्चविंशतिका ५) ॥

इत्युक्तो ज्ञानिना भीतो हरिस्वामी जगाद सः  ।
हा धिक्कथं सा प्रप्येत विवाहश्चापि हा कथम्  ॥ कथासरित्सागर १२,१२.३२ (वेतालपञ्चविंशतिका ५) ॥

श्रुत्वैतत्प्राह विज्ञानी धीरो भव नयामि वः  ।
तत्राधुनैव यत्रैषो ज्ञानी वदति तां स्थिताम्  ॥ कथासरित्सागर १२,१२.३३ (वेतालपञ्चविंशतिका ५) ॥

इत्युक्त्वा तत्क्षणं कृत्वा रथं सर्वास्त्रसंयुतम्  ।
तत्रारोप्य हरिस्वामिज्ञानिशूरान् खगामिनि  ॥ कथासरित्सागर १२,१२.३४ (वेतालपञ्चविंशतिका ५) ॥

तान् स संप्रापयामास क्षणाद्विन्ध्याटवीभुवि  ।
ज्ञानिना तां समाख्यातां वसतिं तत्र रक्षसः  ॥ कथासरित्सागर १२,१२.३५ (वेतालपञ्चविंशतिका ५) ॥

तत्र तं राक्षसं क्रुद्धं ज्ञातवृत्तान्तनिर्गतम्  ।
शूरोऽथ योधयामास हरिस्वामिपुरस्कृतः  ॥ कथासरित्सागर १२,१२.३६ (वेतालपञ्चविंशतिका ५) ॥

तदाश्चर्यमभूद्युद्धं तयोर्मानुषरक्षसोः  ।
चित्रास्त्रयोधिनोः स्त्र्यर्थं रामरावणयोरिव  ॥ कथासरित्सागर १२,१२.३७ (वेतालपञ्चविंशतिका ५) ॥

क्षणेन च स सङ्ग्रामदुःमदस्यापि रक्षसः  ।
अर्धचन्द्रेण बाणेन शूरस्तस्याच्छिनच्छिरः  ॥ कथासरित्सागर १२,१२.३८ (वेतालपञ्चविंशतिका ५) ॥

हते रक्षसि तां सोमप्रभामाप्तां तदास्पदात् ।
आदाय विज्ञानिरथेनाजग्मुस्ते ततोऽखिलाः  ॥ कथासरित्सागर १२,१२.३९ (वेतालपञ्चविंशतिका ५) ॥

हरिस्वामिगृहं प्राप्य तेषां लग्नेऽप्युपस्थिते  ।
ज्ञानिविज्ञानिशूराणां विवाद उदभून्महान्  ॥ कथासरित्सागर १२,१२.४० (वेतालपञ्चविंशतिका ५) ॥

ज्ञानी जगाद नाहं चेज्जानीयां तदियं कथम्  ।
प्राप्येत कन्या गूढस्था देया मह्यमसावितः  ॥ कथासरित्सागर १२,१२.४१ (वेतालपञ्चविंशतिका ५) ॥

विज्ञानी त्ववदन्नाहं कुर्यां चेद्व्योमगं रथम्  ।
गमागमौ कथं स्यातां देवानामिव वः क्षणात् ॥ कथासरित्सागर १२,१२.४२ (वेतालपञ्चविंशतिका ५) ॥

कथं स्याच्चारथं युद्धं रथिना रक्षसा सह  ।
तस्मान्मह्यमियं देया लग्नो ह्येष मयाजितः  ॥ कथासरित्सागर १२,१२.४३ (वेतालपञ्चविंशतिका ५) ॥

शूरोऽप्युवाच हन्यां चेन्नाहं तं राक्षसं रणे  ।
तद्युवाभ्यां कृते यत्नेऽप्येतां कन्यां क आनयेत् ॥ कथासरित्सागर १२,१२.४४ (वेतालपञ्चविंशतिका ५) ॥

तन्मह्यमेषा दातव्येत्येवं तेषु विवादिषु  ।
हरिस्वामी क्षणं तूष्णीमासीदुद्भ्रान्तमानसः  ॥ कथासरित्सागर १२,१२.४५ (वेतालपञ्चविंशतिका ५) ॥

तत्कस्मै सात्र देयेति राजन् वदतु मे भवान्  ।
न वदिष्यसि जानंश्चेत्तत्ते मूर्धा स्फुटिष्यति  ॥ कथासरित्सागर १२,१२.४६ (वेतालपञ्चविंशतिका ५) ॥

इति वेतालतस्तस्माच्छ्रुत्वा मौनं विहाय च  ।
स त्रिविक्रमसेनस्तमुवाचैवं महीपतिः  ॥ कथासरित्सागर १२,१२.४७ (वेतालपञ्चविंशतिका ५) ॥

शूराय सा प्रदातव्या येन प्राणपणोद्यमात् ।
अर्जिता बहुवीर्येण हत्वा तं युधि राक्षसम्  ॥ कथासरित्सागर १२,१२.४८ (वेतालपञ्चविंशतिका ५) ॥

ज्ञानिविज्ञानिनौ त्वस्य धात्रा कर्मकरौ कृतौ  ।
सदा गणकतक्षणौ परोपकरणे न किम्  ॥ कथासरित्सागर १२,१२.४९ (वेतालपञ्चविंशतिका ५) ॥

इत्युक्तं मनुजपतेर्निशम्य तस्य स्कन्धाग्रात्सपदि स पूर्ववज्जगाम  ।
वेतालो निजपदमेव सोऽपि राजानुद्वेगस्तं प्रति प्रतस्थे  ॥ कथासरित्सागर १२,१२.५० (वेतालपञ्चविंशतिका ५) ॥




ततो गत्वा पुनस्तस्मात्प्राप्य तं शिंशपातरोः  ।
वेतालं प्राग्वदादाय स्कन्धे मौनेन भूपतिः  ॥ कथासरित्सागर १२,१३.१ (वेतालपञ्चविंशतिका ६) ॥

स त्रिविक्रमसेनोऽत्र यावदागच्छति द्रुतम्  ।
तावत्पथि स वेतालो भूयोऽप्येवमुवाच तम्  ॥ कथासरित्सागर १२,१३.२ (वेतालपञ्चविंशतिका ६) ॥

राजन् सुधीः सुसत्त्वश्च भवांस्तेन प्रियोऽसि मे  ।
अतो विनोदिनीं वच्मि कथां प्रश्नं च मे शृणु  ॥ कथासरित्सागर १२,१३.३ (वेतालपञ्चविंशतिका ६) ॥

आसीद्राजा यशःकेतुरिति ख्यातो महीतले  ।
तस्य शोभावती नाम राजधान्यभवत्पुरी  ॥ कथासरित्सागर १२,१३.४ (वेतालपञ्चविंशतिका ६) ॥

तस्यामभून्नगर्यां च गौर्यायतनमुत्तमम्  ।
तस्य दक्षिणतश्चासीद्गौरीतीर्थाभिधं सरः  ॥ कथासरित्सागर १२,१३.५ (वेतालपञ्चविंशतिका ६) ॥

तस्याषाढचतुर्दश्यां शुक्लायां प्रतिवत्सरम्  ।
यात्रायां स्नातुमेति स्म नानादिग्भ्यो महाजनः  ॥ कथासरित्सागर १२,१३.६ (वेतालपञ्चविंशतिका ६) ॥

एकदा च तिथौ तस्यां स्नातुमत्राययौ युवा  ।
रजको धवलो नाम ग्रामाद्ब्रह्मस्थलाभिधात् ॥ कथासरित्सागर १२,१३.७ (वेतालपञ्चविंशतिका ६) ॥

सोऽपश्यद्रजकस्यात्र तीर्थे स्नानागतां सुताम्  ।
कन्यां शुद्धपटाख्यस्य नाम्ना मदनसुन्दरीम्  ॥ कथासरित्सागर १२,१३.८ (वेतालपञ्चविंशतिका ६) ॥

इन्दोर्लावण्यहारिण्या तया स हृतमानसः  ।
अन्विष्य तन्नामकुले कामार्तोऽथ गृहं ययौ  ॥ कथासरित्सागर १२,१३.९ (वेतालपञ्चविंशतिका ६) ॥

तत्रानवस्थितस्तिष्ठन्निराहारस्तया विना  ।
पृष्ठो मात्रार्तया तस्यै तच्छशंस मनःगतम्  ॥ कथासरित्सागर १२,१३.१० (वेतालपञ्चविंशतिका ६) ॥

सा गत्वा विमलाख्याय तत्स्वभर्त्रे न्यवेदयत् ।
सोऽप्यागत्य तथावस्थं दृष्ट्वा तं सुतमभ्यधात् ॥ कथासरित्सागर १२,१३.११ (वेतालपञ्चविंशतिका ६) ॥

किं विषीदसि पुत्रैवमदुष्प्राप्येऽपि वाञ्छिते  ।
स हि मद्याचितः शुद्धपटो दास्यति ते सुताम्  ॥ कथासरित्सागर १२,१३.१२ (वेतालपञ्चविंशतिका ६) ॥

अन्यूना हि वयं तस्मात्कुलेनार्थेन कर्मणा  ।
तं वेद्म्यहं स मां वेत्ति तेनैतन्मे न दुःकरम्  ॥ कथासरित्सागर १२,१३.१३ (वेतालपञ्चविंशतिका ६) ॥

इत्याश्वास्य स तं पुत्रमाहारादौ प्रवर्त्य च  ।
तद्युक्तो विमलोऽन्येद्युर्ययौ स शुद्धपटास्पदम्  ॥ कथासरित्सागर १२,१३.१४ (वेतालपञ्चविंशतिका ६) ॥

ययाचे चात्र पुत्रस्य तस्यार्थे धवलस्य सः  ।
कन्यां तस्मात्स चास्मै तां प्रतिशुश्राव सादरम्  ॥ कथासरित्सागर १२,१३.१५ (वेतालपञ्चविंशतिका ६) ॥

लग्नं निश्चित्य चान्येद्युस्तां स शुद्धपटः सुताम्  ।
धवलाय ददौ तस्मै तुल्यां मदनसुन्दरीम्  ॥ कथासरित्सागर १२,१३.१६ (वेतालपञ्चविंशतिका ६) ॥

कृतोद्वाहश्च स तया साकं दर्शनसक्तया  ।
भार्यया स्वपितुर्गेहं जगाम धवलः कृती  ॥ कथासरित्सागर १२,१३.१७ (वेतालपञ्चविंशतिका ६) ॥

सुखस्थितस्य तस्याथ कदाचिच्छ्वशुरात्मजः  ।
तस्या मदनसुन्दर्या भ्राता तत्रागतोऽभवत् ॥ कथासरित्सागर १२,१३.१८ (वेतालपञ्चविंशतिका ६) ॥

स कृतप्रश्रयः सर्वैः स्वस्राश्लिष्याभिनन्दितः  ।
संबन्धिपृष्टकुशलो विश्रान्तश्च जगाद तान्  ॥ कथासरित्सागर १२,१३.१९ (वेतालपञ्चविंशतिका ६) ॥

अहं मदनसुन्दर्या जामातुश्च निमन्त्रणे  ।
तातेन प्रेषितो यस्माद्देवीपूजोत्सवोऽस्ति नः  ॥ कथासरित्सागर १२,१३.२० (वेतालपञ्चविंशतिका ६) ॥

श्रद्धाय चैतत्तद्वाक्यं यथार्हैः पानभोजनैः  ।
ते संबन्ध्यादयः सर्वे तदहस्तमुपाचरन्  ॥ कथासरित्सागर १२,१३.२१ (वेतालपञ्चविंशतिका ६) ॥

प्रातर्मदनसुन्दर्या स्वशुर्येण च तेन सः  ।
सहितो धवलः प्रायाद्गृहं तच्छ्वाशुरं प्रति  ॥ कथासरित्सागर १२,१३.२२ (वेतालपञ्चविंशतिका ६) ॥

प्राप्य शोभावतीं तां च पुरीमात्मतृतीयकः  ।
ददर्श निकटं प्राप्य स गौर्यायतनं महत् ॥ कथासरित्सागर १२,१३.२३ (वेतालपञ्चविंशतिका ६) ॥

निजगाद च तौ भार्याश्वशुर्यौ श्रद्धया ततः  ।
एतमेतां भगवतीं पश्यामो देवतामिह  ॥ कथासरित्सागर १२,१३.२४ (वेतालपञ्चविंशतिका ६) ॥
तच्छ्रुत्वा स श्वशुर्यस्तं निषेधं प्रत्यभाषत  ।
इयन्तो रिक्तहस्ताः किं पश्यामो देवतामिति  ॥ कथासरित्सागर १२,१३.२५ (वेतालपञ्चविंशतिका ६) ॥

अहं तावद्व्रजाम्येको युवामत्रैव तिष्ठतम्  ।
इत्युक्त्वा धवलो द्रष्टुं देवीं तां स ततो ययौ  ॥ कथासरित्सागर १२,१३.२६ (वेतालपञ्चविंशतिका ६) ॥

प्रविश्यायतनं तस्याः प्रणम्य च विभाव्य च  ।
तामष्टादशदोःदण्डखण्डितोच्चण्डदानवाम्  ॥ कथासरित्सागर १२,१३.२७ (वेतालपञ्चविंशतिका ६) ॥

पादपद्मतलाक्षिप्तमहिषासुरमर्दिनीम्  ।
स विधिप्रेरणोत्पन्नबुद्धिरेवमचिन्तयत् ॥ कथासरित्सागर १२,१३.२८ (वेतालपञ्चविंशतिका ६) ॥

जीवोपहारैर्विविधैरिमां देवीं जनोऽर्चति  ।
अहं तु सिद्ध्यै किं नैतां प्रीणाम्यात्मोपहारतः  ॥ कथासरित्सागर १२,१३.२९ (वेतालपञ्चविंशतिका ६) ॥

इति ध्यात्वैव तद्गर्भगृहादादाय निःजनात् ।
खड्गं सांयात्रिकैः कैःचिद्देव्याः प्राक्प्राभृतीकृतम्  ॥ कथासरित्सागर १२,१३.३० (वेतालपञ्चविंशतिका ६) ॥

बद्ध्वा शिरःरुहैर्घण्टाशृङ्खलायां निजं शिरम्  ।
चिच्छेदैतेन खड्गेन तच्छिन्नं चापतद्भुवि  ॥ कथासरित्सागर १२,१३.३१ (वेतालपञ्चविंशतिका ६) ॥

चिरं यावत्स नायाति तावद्गत्वा तमीक्षितुम्  ।
तत्रैव देवीभवने तच्छ्वशुर्यो विवेश सः  ॥ कथासरित्सागर १२,१३.३२ (वेतालपञ्चविंशतिका ६) ॥

सोऽपि दृष्ट्वा तमुत्कृत्तमूर्धानं भगिनीपतिम्  ।
व्यामोहितस्तथैव स्वं शिरस्तेनासिनाच्छिनत् ॥ कथासरित्सागर १२,१३.३३ (वेतालपञ्चविंशतिका ६) ॥

सोऽपि यावच्च नायाति तावदुद्भ्रान्तमानसा  ।
तद्देवीभवनं सापि ययौ मदनसुन्दरी  ॥ कथासरित्सागर १२,१३.३४ (वेतालपञ्चविंशतिका ६) ॥

प्रविश्य दृष्ट्वैव पतिं भ्रातरं च तथागतौ  ।
हा किमेतद्धतास्मीति विलपन्त्यपतद्भुवि  ॥ कथासरित्सागर १२,१३.३५ (वेतालपञ्चविंशतिका ६) ॥

क्षणाच्चोत्थाय शोचन्ती तावकाण्डहतावुभौ  ।
किं ममाप्यधुनानेन जीवितेनेत्यचिन्तयत् ॥ कथासरित्सागर १२,१३.३६ (वेतालपञ्चविंशतिका ६) ॥

व्यजिज्ञपच्च देवीं तां देहत्यागोन्मुखी सती  ।
देवि सौभाग्यचारित्रविधानैकाधिदेवते  ॥ कथासरित्सागर १२,१३.३७ (वेतालपञ्चविंशतिका ६) ॥

अध्यासितशरीरार्धे भर्तुर्माररिपोरपि  ।
अशेषललनालोकशरण्ये दुःखहारिणि  ॥ कथासरित्सागर १२,१३.३८ (वेतालपञ्चविंशतिका ६) ॥

हृतावेकपदे कस्माद्भर्ता भ्राता च मे त्वया  ।
न युक्तमेतन्मयि ते नित्यभक्ता ह्यहं त्वयि  ॥ कथासरित्सागर १२,१३.३९ (वेतालपञ्चविंशतिका ६) ॥

तन्मे श्रितायाः शरणं शृण्वेकं कृपणं वचः  ।
एतां तावत्त्यजाम्यत्र दौर्भाग्योपहतां तनुम्  ॥ कथासरित्सागर १२,१३.४० (वेतालपञ्चविंशतिका ६) ॥

जनिष्ये देवि भूयस्तु यत्र कुत्रापि जन्मनि  ।
तत्रैतावेव भूयास्तां द्वौ भर्तृभ्रातरौ मम  ॥ कथासरित्सागर १२,१३.४१ (वेतालपञ्चविंशतिका ६) ॥

इति संस्तुत्य विज्ञप्य देवीं नत्वा च तां पुनः  ।
पाशं विरचयामास लतयाशोकपादपे  ॥ कथासरित्सागर १२,१३.४२ (वेतालपञ्चविंशतिका ६) ॥

तत्रार्पयति यावच्च पाशे कण्ठं वितत्य सा  ।
तावत्तत्रोच्चचारैवं भारती गगनाङ्गणात् ॥ कथासरित्सागर १२,१३.४३ (वेतालपञ्चविंशतिका ६) ॥

मा कृथाः साहसं पुत्रि बालाया अपि तेऽमुना  ।
सत्त्वोत्कर्षेण तुष्टास्मि पाशमेतं परित्यज  ॥ कथासरित्सागर १२,१३.४४ (वेतालपञ्चविंशतिका ६) ॥

संश्लेषय शिरः स्वं स्वं भर्तृभ्रातृकबन्धयोः  ।
उत्तिष्ठतां ते जीवन्तावेतौ द्वावपि मद्वरात् ॥ कथासरित्सागर १२,१३.४५ (वेतालपञ्चविंशतिका ६) ॥

एतच्छ्रुत्वैव संत्यज्य पाशं हर्षादुपेत्य सा  ।
अविभाव्यातिरभसाद्भ्रान्ता मदनसुन्दरी  ॥ कथासरित्सागर १२,१३.४६ (वेतालपञ्चविंशतिका ६) ॥

बाला भर्तृशिरो भ्रातृदेहेन समयोजयत् ।
भर्तृदेहेन च भ्रातृशिरो विधिनियोगतः  ॥ कथासरित्सागर १२,१३.४७ (वेतालपञ्चविंशतिका ६) ॥

ततोऽक्षताङ्गौ जीवन्तावुभावुत्तस्थतुश्च तौ  ।
शिरःविनिमयाज्जातसंकरौ काययोर्मिथः  ॥ कथासरित्सागर १२,१३.४८ (वेतालपञ्चविंशतिका ६) ॥

अथान्योन्योदितस्वस्वयथावृत्तान्ततोषिणः  ।
प्रणम्य देवीं शर्वनीं यथेष्टं ते ययुस्त्रयः  ॥ कथासरित्सागर १२,१३.४९ (वेतालपञ्चविंशतिका ६) ॥

यान्ती च दृष्ट्वा स्वकृतं शिरःविनिमयं तयोः  ।
विग्ना किम्कार्यतामूढा साभून्मदनसुन्दरी  ॥ कथासरित्सागर १२,१३.५० (वेतालपञ्चविंशतिका ६) ॥

तद्ब्रूहि राजन् को भर्ता तस्याः संकीर्णयोस्तयोः  ।
पुर्वोक्तः स्यात्स शापस्ते जानानो न ब्रवीषि चेत् ॥ कथासरित्सागर १२,१३.५१ (वेतालपञ्चविंशतिका ६) ॥

इत्याकर्ण्य कथाप्रश्नं राजा वेतालतस्ततः  ।
स त्रिविक्रमसेनोऽत्र तमेवं प्रत्यभाषत  ॥ कथासरित्सागर १२,१३.५२ (वेतालपञ्चविंशतिका ६) ॥

यत्संस्थं तत्पतिशिरः सैष तस्याः पतिस्तयोः  ।
प्रधानं च शिरोऽङ्गेषु प्रत्यभिज्ञा च तद्गता  ॥ कथासरित्सागर १२,१३.५३ (वेतालपञ्चविंशतिका ६) ॥

इत्युक्तवतो नृपतेस्तस्यांसात्पुनरतर्कितः स ययौ  ।
वेतालः स च राजा जगाम भुयस्तमानेतुम्  ॥ कथासरित्सागर १२,१३.५४ (वेतालपञ्चविंशतिका ६) ॥





ततो गत्वा पुनः प्राप्य वेतालं शिंशपातरोः  ।
स त्रिविक्रमसेनस्तं स्कन्धे जग्राह भूपतिः  ॥ कथासरित्सागर १२,१४.१ (वेतालपञ्चविंशतिका ७) ॥

गृहीत्वा प्रस्थितं तं च वेतालः सोऽब्रवीत्पथि  ।
राजञ्श्रमविनोदार्थं कथामाख्यामि ते शृणु  ॥ कथासरित्सागर १२,१४.२ (वेतालपञ्चविंशतिका ७) ॥

अस्तीह ताम्रलिप्तीति पुरी पूर्वाम्बुधेस्तटे  ।
चण्डसेनाभिधानश्च राजा तस्यामभूत्पुरि  ॥ कथासरित्सागर १२,१४.३ (वेतालपञ्चविंशतिका ७) ॥

पराङ्मुखः परस्त्रीषु यो न सङ्ग्रामभूमिषु  ।
हर्ता च शत्रुलक्ष्मीणां न परद्रव्यसंपदाम्  ॥ कथासरित्सागर १२,१४.४ (वेतालपञ्चविंशतिका ७) ॥

तस्यैकदा दाक्षिणात्यो राजपुत्रो जनप्रियः  ।
आययौ सत्त्वशीलाख्यः सिंहद्वारेऽत्र भूपतेः  ॥ कथासरित्सागर १२,१४.५ (वेतालपञ्चविंशतिका ७) ॥

तत्र चात्मानमावेद्य नैर्धन्यात्तं नृपं प्रति  ।
कपटं पाटयामास राजपुत्रैः सहापरैः  ॥ कथासरित्सागर १२,१४.६ (वेतालपञ्चविंशतिका ७) ॥

ततः कार्पटिको भूत्वा बहून्यब्दानि तत्र सः  ।
तस्थौ कुर्वन् सदा सेवान्नैव प्राप फलं नृपात् ॥ कथासरित्सागर १२,१४.७ (वेतालपञ्चविंशतिका ७) ॥

यदि राजान्वये जन्म निःधनत्वं किमीदृशम्  ।
निःधनत्वेऽपि किं धात्रा कृतेयं मे महेच्छता  ॥ कथासरित्सागर १२,१४.८ (वेतालपञ्चविंशतिका ७) ॥

अयं हि सेवमानं मामेवं क्लिष्टपरिच्छदम्  ।
चिरं क्षुधावसीदन्तं राजा नाद्यापि वीक्षते  ॥ कथासरित्सागर १२,१४.९ (वेतालपञ्चविंशतिका ७) ॥

इति यावच्च स ध्यायत्यत्र कार्पटिकस्ततः  ।
तावदाखेटकार्थं स निरगादेकदा नृपः  ॥ कथासरित्सागर १२,१४.१० (वेतालपञ्चविंशतिका ७) ॥

तस्मिन् कार्पटिके धावत्यग्रे लगुडवाहिनि  ।
जगाम चाश्वपादातयुतः सोऽथ मृगाटवीम्  ॥ कथासरित्सागर १२,१४.११ (वेतालपञ्चविंशतिका ७) ॥

कृताखेटश्च तत्रारान्महान्तं मत्तसूकरम्  ।
अनुधावन् क्षणात्प्रापदतिदूरं वनान्तरम्  ॥ कथासरित्सागर १२,१४.१२ (वेतालपञ्चविंशतिका ७) ॥

तत्र पर्णतृणछन्नमार्गे हारितसूकरः  ।
श्रान्तो महावने सोऽथ राजा दिङ्मोहमाययौ  ॥ कथासरित्सागर १२,१४.१३ (वेतालपञ्चविंशतिका ७) ॥

एकः कार्पटिकश्चाथ स तं वाताश्वपृष्ठगम्  ।
प्रानानपेक्षोऽनुययौ पदातिः क्षुत्तृषार्दितः  ॥ कथासरित्सागर १२,१४.१४ (वेतालपञ्चविंशतिका ७) ॥

तं च दृष्ट्वा तथाभूतमन्वायातं स भूपतिः  ।
सस्नेहमवदत्कच्चिद्वेत्सि मार्गं यथागतम्  ॥ कथासरित्सागर १२,१४.१५ (वेतालपञ्चविंशतिका ७) ॥

तदाकर्ण्याञ्जलिं बद्ध्वा स तं कार्पटिकोऽभ्यधात् ।
वेद्मि किं च क्षणं तावदिह विश्राम्यतु प्रभुः  ॥ कथासरित्सागर १२,१४.१६ (वेतालपञ्चविंशतिका ७) ॥

द्युवधूमेखलामध्यमणिरेष हि संप्रति  ।
देदीप्यते स्फुरद्रश्मिशिखाजालोऽब्जिनीपतिः  ॥ कथासरित्सागर १२,१४.१७ (वेतालपञ्चविंशतिका ७) ॥

एतच्छ्रुत्वा स राजा तं सोपरोधमभाषत  ।
तर्हि क्वापीह पानीयं भवता प्रेक्ष्यतामिति  ॥ कथासरित्सागर १२,१४.१८ (वेतालपञ्चविंशतिका ७) ॥

तथेत्यारुह्य स ततस्तुङ्गं कार्पटिकस्तरुम्  ।
नदीं दृष्ट्वावरुह्याथ नृपं तत्र निनाय तम्  ॥ कथासरित्सागर १२,१४.१९ (वेतालपञ्चविंशतिका ७) ॥

तद्वाहं च विपर्यानीकृतं कृतविवर्तनम्  ।
दत्ताम्बुशष्पकवलं विदधे विगतश्रमम्  ॥ कथासरित्सागर १२,१४.२० (वेतालपञ्चविंशतिका ७) ॥

कृतस्नानाय राज्ञे च प्रोन्मुच्य वसनाञ्चलात् ।
प्रक्षाल्योपानयत्तस्मै हृद्यान्यामलकानि सः  ॥ कथासरित्सागर १२,१४.२१ (वेतालपञ्चविंशतिका ७) ॥

एतानि कुत इत्येतं पृच्छन्तं स च भूपतिम्  ।
एवं व्यजिज्ञपज्जानुस्थितः सामलकाञ्जलिः  ॥ कथासरित्सागर १२,१४.२२ (वेतालपञ्चविंशतिका ७) ॥

एतद्वृत्तिरहं नित्यं व्यतीतदशवत्सरः  ।
चराम्याराधयन् देवमनेकान्तमुनिव्रतम्  ॥ कथासरित्सागर १२,१४.२३ (वेतालपञ्चविंशतिका ७) ॥

तच्छ्रुत्वा सत्यनामा त्वं सत्त्वशीलः किमुच्यते  ।
इत्युक्त्वा स कृपाक्रान्तो ह्रीतश्चाचिन्तयन्नृपः  ॥ कथासरित्सागर १२,१४.२४ (वेतालपञ्चविंशतिका ७) ॥

धिङ्नृपान् क्लिष्टमक्लिष्टं ये भृत्येष न जानते  ।
धिक्च तं परिवारं यो न ज्ञापयति तांस्तथा  ॥ कथासरित्सागर १२,१४.२५ (वेतालपञ्चविंशतिका ७) ॥

इति संचिन्त्य जग्राह स राजामलकद्वयम्  ।
हस्तात्कार्पटिकस्याथ कथम्चिदनुबध्नतः  ॥ कथासरित्सागर १२,१४.२६ (वेतालपञ्चविंशतिका ७) ॥

भुक्त्वा च तन्निपीयाम्बु विशश्रामात्र स क्षणम्  ।
जग्धामलकसंपीतजलकार्पटिकान्वितः  ॥ कथासरित्सागर १२,१४.२७ (वेतालपञ्चविंशतिका ७) ॥

ततः सज्जीकृतं तेन वाहं कार्पटिकेन सः  ।
आरुह्याग्रेसरे तस्मिन्नेव मार्गप्रदर्शिनि  ॥ कथासरित्सागर १२,१४.२८ (वेतालपञ्चविंशतिका ७) ॥

पश्चाद्भागमनारूढे हयस्याभ्यर्थितेऽप्यलम्  ।
ययौ स राजा स्वपूरिं पथि प्राप्तात्मसैनिकः  ॥ कथासरित्सागर १२,१४.२९ (वेतालपञ्चविंशतिका ७) ॥

तत्र प्रख्याप्य तद्भक्तिं वसुभिर्विषयैश्च तम्  ।
अपूरयत्कार्पटिकं न चामन्यत निष्कृतिम्  ॥ कथासरित्सागर १२,१४.३० (वेतालपञ्चविंशतिका ७) ॥

ततः कृतार्थः पार्श्वेऽस्य चण्डसिंहस्य भूपतेः  ।
मुक्तकार्पटिकाचारः सत्त्वशीलः स तस्थिवान्  ॥ कथासरित्सागर १२,१४.३१ (वेतालपञ्चविंशतिका ७) ॥

एकदा तेन राज्ञा च स सिंहलपतेः सुताम्  ।
याचितुं सिंहलद्वीपमात्मार्थं प्रेषितोऽभवत् ॥ कथासरित्सागर १२,१४.३२ (वेतालपञ्चविंशतिका ७) ॥

तत्राब्धिवर्त्मना गच्छन्नर्चिताभीष्टदेवतः  ।
आरुरोह प्रवहणं राजादिष्टैः सह द्विजैः  ॥ कथासरित्सागर १२,१४.३३ (वेतालपञ्चविंशतिका ७) ॥

गते तस्मिन् प्रवहणे मध्यभागमशङ्कितम्  ।
उत्तस्थौ जलधेस्तस्माद्ध्वजो जनितविस्मयः  ॥ कथासरित्सागर १२,१४.३४ (वेतालपञ्चविंशतिका ७) ॥

अभ्रम्लिहाग्रः सुमहाञ्जाम्बूनदविनिर्मितः  ।
विचित्रवर्णविचलद्वैजयन्तीविराजितः  ॥ कथासरित्सागर १२,१४.३५ (वेतालपञ्चविंशतिका ७) ॥

तत्कालं चात्र सहसा समुन्नम्य घनावली  ।
भृशं वर्षितुमारेभे ववौ तीव्रश्च मारुतः  ॥ कथासरित्सागर १२,१४.३६ (वेतालपञ्चविंशतिका ७) ॥

तैर्वर्षवातैः स बलादाकृष्याधोरनैरिव  ।
आसज्यत ध्वजस्तम्भे तस्मिन् प्रवहणद्विपः  ॥ कथासरित्सागर १२,१४.३७ (वेतालपञ्चविंशतिका ७) ॥

तावच्च स ध्वजस्तस्मिन् वारिधौ वीचिविप्लुते  ।
वहनेन समं तेन प्रावर्तत निमज्जितुम्  ॥ कथासरित्सागर १२,१४.३८ (वेतालपञ्चविंशतिका ७) ॥

ततो द्विजास्ते तत्रस्थाश्चण्डसिंहं स्वभूपतिम्  ।
उद्दिश्योद्घोषयामासुरभ्रह्मण्यं भयाकुलाः  ॥ कथासरित्सागर १२,१४.३९ (वेतालपञ्चविंशतिका ७) ॥

तदाकर्ण्यासहिष्णुश्च स्वामिभक्तेरनुध्वजम्  ।
स सत्त्वशीलो निःत्रिंशहस्तो बद्धोत्तरीयकः  ॥ कथासरित्सागर १२,१४.४० (वेतालपञ्चविंशतिका ७) ॥

आत्मानमक्षिपत्तत्र निःपेक्षो महोदधौ  ।
उदधेः कारणाशङ्की वीरः प्रतिविधित्सया  ॥ कथासरित्सागर १२,१४.४१ (वेतालपञ्चविंशतिका ७) ॥

मग्ने च तस्मिन् वातोर्मिदूरोत्क्षिप्तमभज्यत  ।
वहनं तच्च तत्स्ताश्च निपेतुर्यादसां मुखे  ॥ कथासरित्सागर १२,१४.४२ (वेतालपञ्चविंशतिका ७) ॥

स च मग्नोऽम्बुधौ तत्र सत्त्वशीलो निरीक्षते  ।
यावत्तावद्ददर्शात्र पुरीं दिव्यां न वारिधिम्  ॥ कथासरित्सागर १२,१४.४३ (वेतालपञ्चविंशतिका ७) ॥

तस्मिन्मणिमयस्थम्भैर्भास्वरे हेममन्दिरे  ।
सद्रत्नबद्धसोपानवापीकोद्यानशोभिनि  ॥ कथासरित्सागर १२,१४.४४ (वेतालपञ्चविंशतिका ७) ॥

नानामणिशिलाभित्तिरत्नचित्रोच्छ्रितध्वजम्  ।
कात्यायनीदेवगृहं मेरुप्रोन्नतमैक्षत  ॥ कथासरित्सागर १२,१४.४५ (वेतालपञ्चविंशतिका ७) ॥

तत्र प्रणम्य देवीं तां स्तुत्याभ्यर्च्य तदग्रतः  ।
इन्द्रजालं किमेतत्स्यादित्याश्चर्यादुपाविशत् ॥ कथासरित्सागर १२,१४.४६ (वेतालपञ्चविंशतिका ७) ॥

तावच्च देव्यग्रगतप्रभामण्डलकान्तरात् ।
अकस्मान्निरगात्कन्या दिव्योद्घाट्य कवाटकम्  ॥ कथासरित्सागर १२,१४.४७ (वेतालपञ्चविंशतिका ७) ॥

इन्दी वराक्षी फुल्लाब्जवदना कुसुमस्मिता  ।
मृणालनालमृद्वङ्गी जङ्गमेव सरोजिनी  ॥ कथासरित्सागर १२,१४.४८ (वेतालपञ्चविंशतिका ७) ॥

स्त्रीसहस्रपरीवारा देवीगर्भगृहं च सा  ।
विवेश सत्त्वशीलस्य हृदयं च ततः समम्  ॥ कथासरित्सागर १२,१४.४९ (वेतालपञ्चविंशतिका ७) ॥

निरगात्कृतपूजा च देवीगर्भगृहात्ततः  ।
न पुनः सत्त्वशीलस्य हृदयात्सा कथं चन  ॥ कथासरित्सागर १२,१४.५० (वेतालपञ्चविंशतिका ७) ॥

प्राविशत्सा च तत्रैव प्रभामण्डलकान्तरे  ।
सत्त्वशीलोऽप्यसौ तस्याः पश्चात्तत्र प्रविष्टवान्  ॥ कथासरित्सागर १२,१४.५१ (वेतालपञ्चविंशतिका ७) ॥

प्रविश्य च ददर्शान्तरन्यदेवोत्तमं पुरम्  ।
संकेतोद्यानमिव यत्सर्वासां भोगसंपदाम्  ॥ कथासरित्सागर १२,१४.५२ (वेतालपञ्चविंशतिका ७) ॥

तत्रान्तःमणिपर्यङ्कनिषण्णां तां विलोक्य सः  ।
कन्यामुपेत्य तत्पार्श्वे सत्त्वशील उपाविशत् ॥ कथासरित्सागर १२,१४.५३ (वेतालपञ्चविंशतिका ७) ॥

आसीच्च तन्मुखासक्तलोचनो लिखितो यथा  ।
अङ्गैः सोत्कम्पपुलकैर्वदन्नालिङ्गनोत्कताम्  ॥ कथासरित्सागर १२,१४.५४ (वेतालपञ्चविंशतिका ७) ॥

दृष्ट्वा च तं स्मराविष्टं चेटीनामत्र सा मुखम्  ।
अद्राक्षीत्ताश्च तत्कालमिङ्गितज्ञास्तमब्रुवन्  ॥ कथासरित्सागर १२,१४.५५ (वेतालपञ्चविंशतिका ७) ॥

अतिथिस्त्वमिह प्राप्तस्तदस्मत्स्वामिनीकृतम्  ।
भजस्वातिथ्यमुत्तिष्ठ स्नाहि भुङ्क्स्व ततः परम्  ॥ कथासरित्सागर १२,१४.५६ (वेतालपञ्चविंशतिका ७) ॥

तच्छ्रुत्वा सोऽवलम्ब्याशां खतमप्युत्थितस्ततः  ।
ययौ प्रदर्शितां ताभिरेकामुद्यानवापिकाम्  ॥ कथासरित्सागर १२,१४.५७ (वेतालपञ्चविंशतिका ७) ॥

तस्यां निमग्नश्चोत्तस्थौ ताम्रलिप्त्यां स तत्क्षणात् ।
चण्डसिंहनृपोद्यानवापीमध्यात्ससंभ्रमः  ॥ कथासरित्सागर १२,१४.५८ (वेतालपञ्चविंशतिका ७) ॥

तत्र प्राप्तमकस्माच्च विक्ष्यात्मानमचिन्तयत् ।
अहो किमेतत्क्वोद्यानमिदं दिव्यं क्व तत्पुरम्  ॥ कथासरित्सागर १२,१४.५९ (वेतालपञ्चविंशतिका ७) ॥

तत्रामृतासारसमं क्व तत्तस्याश्च दर्शनम्  ।
क्व चानन्तरमेवेदं तद्विश्लेषमहाविषम्  ॥ कथासरित्सागर १२,१४.६० (वेतालपञ्चविंशतिका ७) ॥

स्वप्नश्च नायं सुस्पष्टो विनिद्रोऽनुभवो हि मे  ।
ध्रुवं पातालकन्याभिस्ताभिर्मूढोऽस्मि वञ्चितः  ॥ कथासरित्सागर १२,१४.६१ (वेतालपञ्चविंशतिका ७) ॥

इति ध्यायन् विना तां स कन्यामुन्मादवानिव  ।
उद्याने तत्र बभ्राम कामार्तो विललाप च  ॥ कथासरित्सागर १२,१४.६२ (वेतालपञ्चविंशतिका ७) ॥

तदवस्थं च तं दृष्ट्वा पिशङ्गैः पुष्परेणुभिः  ।
वातोद्धूतैः परीताङ्गं विप्रयोगानलैरिव  ॥ कथासरित्सागर १२,१४.६३ (वेतालपञ्चविंशतिका ७) ॥

उद्यानपाला गत्वैव चण्डसिंहमहीभृतम्  ।
व्यजिज्ञपन् स चोद्भ्रान्तः स्वयमेत्य ददर्श तम्  ॥ कथासरित्सागर १२,१४.६४ (वेतालपञ्चविंशतिका ७) ॥

सान्त्वयित्वा च पप्रच्छ किमिदं ब्रूहि नः सखे  ।
क्व प्रस्थितस्त्वं क्व प्राप्तः क्वास्तः क्व पतितः शरः  ॥ कथासरित्सागर १२,१४.६५ (वेतालपञ्चविंशतिका ७) ॥

तच्छ्रुत्वा स स्ववृत्तान्तं तस्मै सर्व शशंस तम्  ।
सत्त्वशीलो नृपतये सोऽप्यथैवमचिन्तयत् ॥ कथासरित्सागर १२,१४.६६ (वेतालपञ्चविंशतिका ७) ॥

हन्त वीरोऽपि मत्पुण्यैः कामेनैषो विडम्बितः  ।
आनृण्यं गन्तुमेतस्य लब्धो ह्यवसरो मया  ॥ कथासरित्सागर १२,१४.६७ (वेतालपञ्चविंशतिका ७) ॥

इत्यन्तश्चिन्तयित्वा स वीरो राजा जगाद तम्  ।
तह्रि मुञ्च मुधा शोकमहं त्वां प्रापयामि ताम्  ॥ कथासरित्सागर १२,१४.६८ (वेतालपञ्चविंशतिका ७) ॥

नीत्वा तेनैव मार्गेण प्रियामसुरकन्यकाम्  ।
इति चाश्वासयामास तं स स्नानादिना नृपः  ॥ कथासरित्सागर १२,१४.६९ (वेतालपञ्चविंशतिका ७) ॥

अन्येद्युर्मन्त्रिविन्यस्तराज्यस्तेन समं च सः  ।
प्रायात्प्रवहणारूढस्तद्दर्शितपथोऽम्बुधिम्  ॥ कथासरित्सागर १२,१४.७० (वेतालपञ्चविंशतिका ७) ॥

प्राप्य तन्मध्यभागं च दृष्ट्वा तं प्राग्वदुत्थितम्  ।
सपताकं ध्वजं सत्त्वशीलस्तं नृपमभ्यधात् ॥ कथासरित्सागर १२,१४.७१ (वेतालपञ्चविंशतिका ७) ॥

सोऽयमभ्युत्थितो दिव्यप्रभावोऽत्र महाध्वजः  ।
मयि मग्नेऽत्र मङ्क्तव्यं देवेनैतमनु ध्वजम्  ॥ कथासरित्सागर १२,१४.७२ (वेतालपञ्चविंशतिका ७) ॥

इत्युक्त्वा निकटं प्राप्य ध्वजस्यास्य निमज्जतः  ।
मार्गे स सत्त्वशीलोऽसौ पूर्वमात्मानमक्षिपत् ॥ कथासरित्सागर १२,१४.७३ (वेतालपञ्चविंशतिका ७) ॥

ततो राजापि चिक्षेप तत्रात्मानं तथैव सः  ।
अन्तो मग्नौ च तौ क्षिप्रं तद्दिव्यं प्रापतुः पुरम्  ॥ कथासरित्सागर १२,१४.७४ (वेतालपञ्चविंशतिका ७) ॥

तत्र दृष्ट्वा स साश्चर्यो राजा देवीं प्रणम्य ताम्  ।
पार्वतीं सत्त्वशीलेन सहितः समुपाविशत् ॥ कथासरित्सागर १२,१४.७५ (वेतालपञ्चविंशतिका ७) ॥

तावच्च निरगात्तत्र सा सखीजनसंगता  ।
रूपिनीव प्रभा कन्या प्रभामण्डलकात्ततः  ॥ कथासरित्सागर १२,१४.७६ (वेतालपञ्चविंशतिका ७) ॥

इयं सा सुमुखीत्युक्ते सत्त्वशीलेन तां नृपः  ।
दृष्ट्वा युक्तमभिष्वङ्गं तस्य तस्याममन्यत  ॥ कथासरित्सागर १२,१४.७७ (वेतालपञ्चविंशतिका ७) ॥

सापि तं वीक्ष्य राजानं शुभशारीरलक्षणम्  ।
पुरुषातिशयोऽपूर्वः कोऽयं स्यादित्यचिन्तयत् ॥ कथासरित्सागर १२,१४.७८ (वेतालपञ्चविंशतिका ७) ॥

विवेश चाम्बिकाधाम पूजायै सा नृपोऽपि सः  ।
जगामोद्यानमादाय सत्त्वशीलमवज्ञया  ॥ कथासरित्सागर १२,१४.७९ (वेतालपञ्चविंशतिका ७) ॥

क्षणाच्च कृतपूजा सा निरगाद्दैत्यकन्यका  ।
याचित्वा सत्पतिप्राप्तिं देव्या गर्भगृहान्तरात् ॥ कथासरित्सागर १२,१४.८० (वेतालपञ्चविंशतिका ७) ॥

निर्गत्य सा जगादैकां सखीं सखि गवेष्यताम्  ।
योऽसाविह मया दृष्टो महात्मा क्व स तिष्ठति  ॥ कथासरित्सागर १२,१४.८१ (वेतालपञ्चविंशतिका ७) ॥

आतिथ्यं गृह्यतामेत्य प्रसादः क्रियतां त्वया  ।
इति चैषोऽर्थ्यतां पूज्यः पुमान् कोऽप्युत्तमो ह्यसौ  ॥ कथासरित्सागर १२,१४.८२ (वेतालपञ्चविंशतिका ७) ॥

एवं सखी तयोक्ता सा विचित्योद्यानवर्तिने  ।
स्वस्वामिनीनिदेशं तं प्रह्वा तस्मै न्यवेदयत् ॥ कथासरित्सागर १२,१४.८३ (वेतालपञ्चविंशतिका ७) ॥

तच्छ्रुत्वा स नृपो वीरः सावहेलमुवाच ताम्  ।
एषैवातिथ्यमस्माकमन्यत्किमुपयुज्यते  ॥ कथासरित्सागर १२,१४.८४ (वेतालपञ्चविंशतिका ७) ॥

एतच्छ्रुत्वा तया गत्वा सख्या सा श्राविता तदा  ।
मेने मान्यमुदारं तं सर्वथा दैत्यकन्यका  ॥ कथासरित्सागर १२,१४.८५ (वेतालपञ्चविंशतिका ७) ॥

ततश्चाकृष्यमानेव धैर्यपाशेन तेन सा  ।
नृपेण मानुषायोग्येऽप्यातिथ्ये निःस्पृहात्मना  ॥ कथासरित्सागर १२,१४.८६ (वेतालपञ्चविंशतिका ७) ॥

पत्यर्थं पार्वतीसेवापरिपाकसमर्पितम्  ।
मत्वा तत्स्वयमुद्यानं विवेशासुरपुत्रिका  ॥ कथासरित्सागर १२,१४.८७ (वेतालपञ्चविंशतिका ७) ॥

विचित्रशकुनालापैर्वाताञ्चितलताभुजैः  ।
विकीर्णकुसुमैरारान्नन्द्यमानेव पादपैः  ॥ कथासरित्सागर १२,१४.८८ (वेतालपञ्चविंशतिका ७) ॥

उपगम्य च सा तत्र यथावत्प्रश्रयानता  ।
आतिथ्यग्रहणार्थं तं प्रार्थयामास पार्थिवम्  ॥ कथासरित्सागर १२,१४.८९ (वेतालपञ्चविंशतिका ७) ॥

ततः स सत्त्वशीलं तमुद्दिश्योवाच तां नृपः  ।
अनेन कथितां देवीमिहाहं द्रष्टुमागतः  ॥ कथासरित्सागर १२,१४.९० (वेतालपञ्चविंशतिका ७) ॥

गौरीं ध्वजपथप्राप्यपरमाद्भुतकेतनाम्  ।
सा दृष्टा तदनु त्वं च कान्यातिथ्यार्थितात्र नः  ॥ कथासरित्सागर १२,१४.९१ (वेतालपञ्चविंशतिका ७) ॥

तच्छ्रुत्वा साब्रवीत्कन्या कौतुकात्तर्हि वीक्षितुम्  ।
आगम्यतां द्वितीयं मे पुरं त्रिजगदद्भुताम्  ॥ कथासरित्सागर १२,१४.९२ (वेतालपञ्चविंशतिका ७) ॥

एवमुक्तवतीं तां च स विहस्य नृपोऽब्रवीत् ।
तदप्यनेनैवोक्तं मे यत्र सा स्नानवापिका  ॥ कथासरित्सागर १२,१४.९३ (वेतालपञ्चविंशतिका ७) ॥

ततः सा कन्यकावादीद्देव मा स्मैवमादिश  ।
न विडम्बनशीलाहं का वा पूज्ये विडम्बना  ॥ कथासरित्सागर १२,१४.९४ (वेतालपञ्चविंशतिका ७) ॥

अहं हि सत्त्वोत्कर्षेण युष्माकं किम्करीकृता  ।
तन्मम प्रार्थनाभङ्गं नैवैवं कर्तुमर्हथ  ॥ कथासरित्सागर १२,१४.९५ (वेतालपञ्चविंशतिका ७) ॥

एतच्छ्रुत्वा तथेत्युक्त्वा सत्त्वशीलसखः स तत् ।
प्रभामण्डलकोपान्तं ययौ राजा तया सह  ॥ कथासरित्सागर १२,१४.९६ (वेतालपञ्चविंशतिका ७) ॥

अपावृतकवाटे च तस्मिन्नन्तस्तथैव सः  ।
प्रवेशितो ददर्शास्यास्तद्दिव्यमपरं पुरम्  ॥ कथासरित्सागर १२,१४.९७ (वेतालपञ्चविंशतिका ७) ॥

नित्य संनद्धसर्वऋतु सदापुष्पफलद्रुमम्  ।
मेरुपृष्ठमिवाशेषं निर्मितं रत्नकाञ्चनैः  ॥ कथासरित्सागर १२,१४.९८ (वेतालपञ्चविंशतिका ७) ॥

रत्नासने महार्हे तं राजानमुपवेश्य सा  ।
यथोचितोपनीतार्घ्या दैत्यराजसुताब्रवीत् ॥ कथासरित्सागर १२,१४.९९ (वेतालपञ्चविंशतिका ७) ॥

कन्याहमसुरेन्द्रस्य कालनेमेर्महात्मनः  ।
चक्रायुधेन च स मे स्वःगतिं प्रापितः पिता  ॥ कथासरित्सागर १२,१४.१०० (वेतालपञ्चविंशतिका ७) ॥

विश्वकर्मकृतं चेदं पैतृकं मे पुरद्वयम्  ।
न जरात्र न मृत्युश्च बाधते सर्वकामदे  ॥ कथासरित्सागर १२,१४.१०१ (वेतालपञ्चविंशतिका ७) ॥

इदानीं च पिता त्वं मे सपुराहं वशे तव  ।
इत्यर्पितात्मसर्वस्वां तामुवाच स भूपतिः  ॥ कथासरित्सागर १२,१४.१०२ (वेतालपञ्चविंशतिका ७) ॥

यद्येवं तत्सुते ह्यस्मै मया दत्तास्यनिन्दिते  ।
सत्त्वशीलाय वीराय सुहृदे बान्धवाय च  ॥ कथासरित्सागर १२,१४.१०३ (वेतालपञ्चविंशतिका ७) ॥

एवं देवीप्रसादेन मूर्तेनेव नृपेण सा  ।
उक्ता गुणज्ञा विनता तत्तथेत्यन्वमन्यत  ॥ कथासरित्सागर १२,१४.१०४ (वेतालपञ्चविंशतिका ७) ॥

ततः कृतार्थं तं तस्याः कृतपाणिग्रहं नृपः  ।
दत्तासुरपुरैश्वर्यं सत्त्वशीलमुवाच सः  ॥ कथासरित्सागर १२,१४.१०५ (वेतालपञ्चविंशतिका ७) ॥

बुक्तयोरामलकयोस्तयोरेकं मया तव  ।
संशोधितमसंशुद्धादृणी तेऽहं द्वितीयतः  ॥ कथासरित्सागर १२,१४.१०६ (वेतालपञ्चविंशतिका ७) ॥

इति प्रणतमुक्त्वा तं दैत्यपुत्रीं जगाद ताम्  ।
मार्गो मे दर्श्यतां येन स्वपुरीं प्राप्नुयामिति  ॥ कथासरित्सागर १२,१४.१०७ (वेतालपञ्चविंशतिका ७) ॥

ततोऽपराजितं नाम खड्गं भक्ष्यं फलं च सा  ।
एकं जरामृत्युहरं तस्मै दैत्यसुता ददौ  ॥ कथासरित्सागर १२,१४.१०८ (वेतालपञ्चविंशतिका ७) ॥

ताभ्यां युक्तस्तयोक्तायां वाप्यं मग्नः स्वदेशतः  ।
उत्थाय सर्वसंसिद्धकामोऽभूत्स क्रमान्नृपः  ॥ कथासरित्सागर १२,१४.१०९ (वेतालपञ्चविंशतिका ७) ॥

सत्त्वशीलोऽपि दैत्यस्त्रीपुरराज्यं शशास सः  ।
तद्ब्रूहि कोऽब्धिपतने द्वयोः सत्त्वाधिकोऽनयोः  ॥ कथासरित्सागर १२,१४.११० (वेतालपञ्चविंशतिका ७) ॥

इति श्रुत्वा तथा प्रश्नं वेतालाच्छपभीतितः  ।
स त्रिविक्रमसेनस्तं भूपतिः प्रत्यभाषत  ॥ कथासरित्सागर १२,१४.१११ (वेतालपञ्चविंशतिका ७) ॥

एतयोः सत्त्वशीलोऽत्र स मे सत्त्वाधिको मतः  ।
स ह्यविज्ञाततत्त्वार्थो निरास्थः पतितोऽम्बुधौ  ॥ कथासरित्सागर १२,१४.११२ (वेतालपञ्चविंशतिका ७) ॥

राजा तु तत्त्वं विज्ञाय विवेशाम्भःधिमास्थया  ।
दैत्यकन्यां च नावञ्छदसाध्या स्पृहयेति सः  ॥ कथासरित्सागर १२,१४.११३ (वेतालपञ्चविंशतिका ७) ॥

इति तस्याकर्ण्य वचो निरस्तमौनस्य भूपतेः स्कन्धात् ।
स जगाम पूर्ववत्तं वेतालः शिंशपातरुं स्वपदम्  ॥ कथासरित्सागर १२,१४.११४ (वेतालपञ्चविंशतिका ७) ॥

राजापि तथैव स तं पुनरप्यानेतुमनुजगाम जवात् ।
प्रारब्धे ह्यसमाप्ते कार्ये शिथिलीभवन्ति किं सुधियः  ॥ कथासरित्सागर १२,१४.११५ (वेतालपञ्चविंशतिका ७) ॥





गत्वा तां शिंशपां भूयो वेतालं प्राप्य भूमिपः  ।
तं त्रिविक्रमसेनोऽत्र स्कन्धे कृत्वोच्चचाल सः  ॥ कथासरित्सागर १२,१५.१ (वेतालपञ्चविंशतिका ८) ॥

प्रयान्तं स पुनस्तं च वेतालः स्कन्धतोऽब्रवीत् ।
श्रमविस्मृतये राजन्मत्तः प्रश्नमिमं शृणु  ॥ कथासरित्सागर १२,१५.२ (वेतालपञ्चविंशतिका ८) ॥

अङ्गदेशेऽग्रहारोऽस्ति महान् वृक्षघटाभिधः  ।
विष्णुस्वामीति तत्रासीद्द्विजो यज्वा महाधनः  ॥ कथासरित्सागर १२,१५.३ (वेतालपञ्चविंशतिका ८) ॥

तस्य च स्वानुरूपायां पत्न्यां जाताः क्रमात्त्रयः  ।
बभूवुस्तरुणाः पुत्रा दिव्यवैदग्ध्यशालिनः  ॥ कथासरित्सागर १२,१५.४ (वेतालपञ्चविंशतिका ८) ॥

ते पित्रा प्रेषितास्तेन कूर्महेतोः कदाचन  ।
प्रारब्धयज्ञेन ययुस्ते त्रयो भ्रातरोऽम्बुधिम्  ॥ कथासरित्सागर १२,१५.५ (वेतालपञ्चविंशतिका ८) ॥

प्राप्य कूर्मं ततो ज्यायान् कनिष्ठौ तावभाषत  ।
गृह्णातु युवयोरेकः कूर्मं क्रतुकृते पितुः  ॥ कथासरित्सागर १२,१५.६ (वेतालपञ्चविंशतिका ८) ॥

अहमेतं न शक्नोमि ग्रहीतुं विस्रपिच्छलम्  ।
इत्युक्तवन्तं तं ज्येष्ठं कनिष्ठौ ताववोचताम्  ॥ कथासरित्सागर १२,१५.७ (वेतालपञ्चविंशतिका ८) ॥

तवात्र विचिकित्सा चेन्नावयोरपि सा कथम्  ।
तच्छ्रुत्वा सोऽब्रवीज्ज्येष्ठो गृह्णीतं गच्छतं युवाम्  ॥ कथासरित्सागर १२,१५.८ (वेतालपञ्चविंशतिका ८) ॥

पितुर्यज्ञक्रियालोपो भवेद्युष्मत्कृतोऽन्यथा  ।
ततो नरकपातः स्याद्युवयोस्तस्य च ध्रुवम्  ॥ कथासरित्सागर १२,१५.९ (वेतालपञ्चविंशतिका ८) ॥

इत्युक्तावनुजौ तेन तौ विहस्य तमूचतुः  ।
धर्मं वेत्स्यावयोरेव समानमपि नात्मनः  ॥ कथासरित्सागर १२,१५.१० (वेतालपञ्चविंशतिका ८) ॥

ततो ज्येष्ठोऽब्रवीत्किं मे जानीथो नैव चङ्गताम्  ।
अहं भोजनचङ्गोऽस्मि नार्हः स्प्रष्टुं जुगुप्सितम्  ॥ कथासरित्सागर १२,१५.११ (वेतालपञ्चविंशतिका ८) ॥

एतत्तस्य वचः श्रुत्वा भ्रातरं मध्यमोऽब्रवीत् ।
अहं तर्ह्यधिकश्चङ्गो नारीचङ्गो विचक्षणः  ॥ कथासरित्सागर १२,१५.१२ (वेतालपञ्चविंशतिका ८) ॥

मध्यमेनैवमुक्ते तु ज्यायान् पुन उवाच सः  ।
कूर्मं गृह्णातु तर्ह्येष कनीयानावयोरिति  ॥ कथासरित्सागर १२,१५.१३ (वेतालपञ्चविंशतिका ८) ॥

ततः स भ्रुकुटिं कृत्वा कनीयानप्युवाच तौ  ।
हे मूर्खौ तूलिकाचङ्गश्चङ्गोऽहं हि विशेषतः  ॥ कथासरित्सागर १२,१५.१४ (वेतालपञ्चविंशतिका ८) ॥

एवं ते कलहासक्तास्त्रयोऽपि भ्रातरो मिथः  ।
निर्णयायाभिमानैकग्रस्ताः कूर्मं विहाय तम्  ॥ कथासरित्सागर १२,१५.१५ (वेतालपञ्चविंशतिका ८) ॥

राज्ञः प्रसेनजिन्नाम्नस्तत्प्रदेशभुवोऽन्तिकम्  ।
नगरं सहसा जग्मुर्विटङ्कपुरनामकम्  ॥ कथासरित्सागर १२,१५.१६ (वेतालपञ्चविंशतिका ८) ॥

तत्र प्रतीहारमुखेनावेद्यान्तः प्रविश्य च  ।
नृपं विज्ञापयामासुः स्ववृत्तान्तं तथैव ते  ॥ कथासरित्सागर १२,१५.१७ (वेतालपञ्चविंशतिका ८) ॥

तिष्ठतेहैव यावद्वः परीक्षिष्ये क्रमादहम्  ।
इत्युक्तस्तेन राज्ञा च तस्थुस्तत्र तथेति ते  ॥ कथासरित्सागर १२,१५.१८ (वेतालपञ्चविंशतिका ८) ॥

स्वाहारकाले चानाय्य तेभ्यः सोऽग्रासनं नृपः  ।
राजार्हं दापयामास षड्रसं स्वादुभोजनम्  ॥ कथासरित्सागर १२,१५.१९ (वेतालपञ्चविंशतिका ८) ॥

भुञ्जानेषु च सर्वेषु तदैको बुभुजे न सः  ।
विप्रो भोजनचङ्गोऽत्र जुगुप्साकूणिताननः  ॥ कथासरित्सागर १२,१५.२० (वेतालपञ्चविंशतिका ८) ॥

कथं न भोजनं भुङ्क्ते ब्रह्मन् स्वादु सुगन्ध्यपि  ।
इति रज्ञा स्वयं पृष्टः शनैर्विप्रो जगाद सः  ॥ कथासरित्सागर १२,१५.२१ (वेतालपञ्चविंशतिका ८) ॥

शवधूमदुःामोदः शालिभक्तेऽत्र विद्यते  ।
तेन नाहमिदं भोक्तुमुत्सहे स्वाद्वपि प्रभो  ॥ कथासरित्सागर १२,१५.२२ (वेतालपञ्चविंशतिका ८) ॥

इत्युक्ते तेन सर्वेऽपि तत्राघ्राय नृपाज्ञया  ।
ऊचुः कलमशाल्यन्नमदोषं तत्सुगन्धि च  ॥ कथासरित्सागर १२,१५.२३ (वेतालपञ्चविंशतिका ८) ॥

स तु भोजनचङ्गस्तन्नाश्नात्पिहितनासिकः  ।
ततः स राजा संचिन्त्य यावदन्विष्यति क्रमात् ॥ कथासरित्सागर १२,१५.२४ (वेतालपञ्चविंशतिका ८) ॥

तावन्नियोगिजनतस्तदन्नं बुबुधे तथा  ।
ग्रामश्मशाननिकटक्षेत्रसंभवशालिजम्  ॥ कथासरित्सागर १२,१५.२५ (वेतालपञ्चविंशतिका ८) ॥

ततोऽतिविस्मितस्तुष्टः स राजा तमभाषत  ।
सत्यं भोजनचङ्गस्त्वं तदन्यद्भुज्यतामिति  ॥ कथासरित्सागर १२,१५.२६ (वेतालपञ्चविंशतिका ८) ॥

कृताहारश्च स नृपो विप्रान् वासगृहेषु तान्  ।
विसृज्यानाययामास स्वमेकां गणिकोत्तमाम्  ॥ कथासरित्सागर १२,१५.२७ (वेतालपञ्चविंशतिका ८) ॥

तां च तस्मै द्वितीयस्मै प्राहिणोत्कृतमण्डनाम्  ।
विप्राय नारिचङ्गाय सायं सर्वाङ्गसुन्दरीम्  ॥ कथासरित्सागर १२,१५.२८ (वेतालपञ्चविंशतिका ८) ॥

सा च वासगृहं तस्य राजभृत्यान्विता ययौ  ।
राकानिशेव पुर्णेन्दुमुखी कम्दर्पदीपिनी  ॥ कथासरित्सागर १२,१५.२९ (वेतालपञ्चविंशतिका ८) ॥

प्रविष्टायां च तस्यां स प्रभाभासितवेश्मनि  ।
उत्पन्नमूर्च्छः संरुद्धनासाग्रो वामपाणिना  ॥ कथासरित्सागर १२,१५.३० (वेतालपञ्चविंशतिका ८) ॥
नारीचङ्गोऽब्रवीद्राजभृत्यान्निष्कास्यतामिति  ।
न चेन्मृतोऽहं निर्याति गन्धोऽस्याश्छागलो यतः  ॥ कथासरित्सागर १२,१५.३१ (वेतालपञ्चविंशतिका ८) ॥

इत्युक्तास्तेन निन्युस्ते विग्नां तां राजपूरुषाः  ।
राज्ञोऽन्तिकं वारवधूं वृत्तान्तं जगदुश्च तम्  ॥ कथासरित्सागर १२,१५.३२ (वेतालपञ्चविंशतिका ८) ॥

राजाप्यानाय्य तत्कालं नारीचङ्गमुवाच तम्  ।
येयं श्रीखण्डकर्पूरकालागुरुमदोत्तमैः  ॥ कथासरित्सागर १२,१५.३३ (वेतालपञ्चविंशतिका ८) ॥

कृतप्रसाधना दिक्षु प्रसरच्चारुसौरभा  ।
तस्या वारविलासिन्या गन्धः स्याच्छागलः कुतः  ॥ कथासरित्सागर १२,१५.३४ (वेतालपञ्चविंशतिका ८) ॥

इत्युक्तोऽपि स राज्ञा तन्नारीचङ्गस्तदा न यत् ।
प्रतिपेदे तदा राजा विचारपतितोऽभवत् ॥ कथासरित्सागर १२,१५.३५ (वेतालपञ्चविंशतिका ८) ॥

पृच्छंश्च युक्त्या बुबुधे तामजक्षीरवर्धिताम्  ।
तन्मुखादेव बालत्वे मातृधात्रीवियोगतः  ॥ कथासरित्सागर १२,१५.३६ (वेतालपञ्चविंशतिका ८) ॥

ततोऽतिविस्मितस्तस्य नारीचङ्गस्य चङ्गताम्  ।
प्रशंसन्नृपतिस्तस्मै तृतीयाय द्विजन्मने  ॥ कथासरित्सागर १२,१५.३७ (वेतालपञ्चविंशतिका ८) ॥

तद्रसात्तूलिकाचङ्गायाशु शय्यामदापयत् ।
पर्यङ्कोपरि विन्यस्तसप्तसंख्याकतूलिकाम्  ॥ कथासरित्सागर १२,१५.३८ (वेतालपञ्चविंशतिका ८) ॥

तस्यां च तूलिकाचङ्गो महार्हे वासवेस्मनि  ।
सुष्वाप धौतसुश्लक्ष्णपटप्रच्छदवाससि  ॥ कथासरित्सागर १२,१५.३९ (वेतालपञ्चविंशतिका ८) ॥

यामार्ध एव च गते स रात्रौ शयनात्ततः  ।
उत्तस्थौ पाण्यवष्टब्धपार्श्वः क्रन्दन् व्यथार्दितः  ॥ कथासरित्सागर १२,१५.४० (वेतालपञ्चविंशतिका ८) ॥

ददृशे तस्य पार्श्वे च तत्र त्यई राजपूरुषैः  ।
गाढलग्नस्य बालस्य मुद्रेव कुटिलारुणा  ॥ कथासरित्सागर १२,१५.४१ (वेतालपञ्चविंशतिका ८) ॥

गत्वा च तैस्तदाख्यातं राज्ञे राजाप्युवाच तान्  ।
तूलिकानां तले किम्चिन्मा स्यात्तद्वीक्ष्यतामिति  ॥ कथासरित्सागर १२,१५.४२ (वेतालपञ्चविंशतिका ८) ॥

गत्वेक्षन्ते च ते यावदेकैकं तूलिकातलम्  ।
तावत्सर्वतलादापुर्वालं पर्यङ्कपृष्टतः  ॥ कथासरित्सागर १२,१५.४३ (वेतालपञ्चविंशतिका ८) ॥

नीत्वा चादर्शयन् राज्ञे सोऽप्यानीतस्य वीक्ष्य तत् ।
तद्रूपं तूलिकाचङ्गस्याङ्गं राजा विसिस्मिये  ॥ कथासरित्सागर १२,१५.४४ (वेतालपञ्चविंशतिका ८) ॥

सप्तभ्यस्तूलिकाभ्योऽस्य वालो लग्नस्तनौ खतम्  ।
इति चित्रीयमाणस्तां राजा रात्रिं निनाय सः  ॥ कथासरित्सागर १२,१५.४५ (वेतालपञ्चविंशतिका ८) ॥

प्रातश्चाद्भुतवैदग्ध्यसौकुमार्या अमी इति  ।
तेभ्यस्त्रिभ्योऽपि चङ्गेभ्यो हेमलक्षत्रयं ददौ  ॥ कथासरित्सागर १२,१५.४६ (वेतालपञ्चविंशतिका ८) ॥

ततस्ते सुखितास्तत्र तस्थुर्विस्मृतकच्छपाः  ।
पितुर्विघ्नितयज्ञार्थफलोपार्जितपातकाः  ॥ कथासरित्सागर १२,१५.४७ (वेतालपञ्चविंशतिका ८) ॥

इत्याख्याय कथाद्भुतमंसनिषण्णः पुनः स वेतालः  ।
पप्रच्छ तं त्रिविक्रमसेनं पृथ्वीपतिं प्रश्नम्  ॥ कथासरित्सागर १२,१५.४८ (वेतालपञ्चविंशतिका ८) ॥

राजन् विचिन्त्य शापं पूर्वोक्तं ब्रूहि मे त्वमेतेषाम्  ।
भोजननारीशय्याचङ्गानां कोऽधिकश्चङ्गः  ॥ कथासरित्सागर १२,१५.४९ (वेतालपञ्चविंशतिका ८) ॥

तच्छ्रुत्वैव स धीमान् वेतालं प्रत्युवाच तं नृपतिः  ।
अहमेषां निःकैतवमधिकं जानामि तूलिकाचङ्गम्  ॥ कथासरित्सागर १२,१५.५० (वेतालपञ्चविंशतिका ८) ॥

यस्याङ्गे प्रत्यक्षं वालप्रतिबिम्बमुद्गतं दृष्टम्  ।
इतराभ्यां हि भवेत्तत्पूर्वं जात्वन्यतोऽवगतम्  ॥ कथासरित्सागर १२,१५.५१ (वेतालपञ्चविंशतिका ८) ॥

इति तस्योक्तवतोऽंसाद्वेतालो भूपतेर्ययौ प्राग्वत् ।
सोऽपि तथैव च राजा तमन्वयासीदनिर्विण्णः  ॥ कथासरित्सागर १२,१५.५२ (वेतालपञ्चविंशतिका ८) ॥





ततो गत्वा पुनस्तस्माच्छिंशपापादपान्नृपः  ।
स त्रिविक्रमसेनस्तं स्कन्धे वेतालमग्रहीत् ॥ कथासरित्सागर १२,१६.१ (वेतालपञ्चविंशतिका ९) ॥

प्रस्थितश्च ततस्तेन वेतालेनाभ्यधायि सः  ।
राजन् क्व राज्यं क्वैतस्मिञ्श्मशाने भ्रमणं निशि  ॥ कथासरित्सागर १२,१६.२ (वेतालपञ्चविंशतिका ९) ॥

किमेतन्नेक्षसे भूतसंकुलं रात्रिभीषणम्  ।
चिताधूमैरिव ध्वान्तैर्निरुद्धं पितृकाननम्  ॥ कथासरित्सागर १२,१६.३ (वेतालपञ्चविंशतिका ९) ॥

कष्टं कीदृग्ग्रहोऽयं ते भिक्षोस्तस्यानुरोधतः  ।
तदिदं शृणु तावन्मे प्रश्नं मार्गविनोदनम्  ॥ कथासरित्सागर १२,१६.४ (वेतालपञ्चविंशतिका ९) ॥

अवन्तिष्वस्ति नगरी युगादौ देवनिर्मिता  ।
शैवी तनुरिवोद्दामभोगिभूतिविभूषिता  ॥ कथासरित्सागर १२,१६.५ (वेतालपञ्चविंशतिका ९) ॥

पद्मावती भोगवती या हिरण्यवतीति च  ।
कृतादिषु त्रिषु ख्याता कलावुज्जयिनीति च  ॥ कथासरित्सागर १२,१६.६ (वेतालपञ्चविंशतिका ९) ॥

तस्यां च वीरदेवाख्यो राजाभूद्भूभृतां वरः  ।
तस्य पद्मरतिर्नाम महादेवी बभूव च  ॥ कथासरित्सागर १२,१६.७ (वेतालपञ्चविंशतिका ९) ॥

सोऽथ राजा तया साकं गत्वा मन्दाकिनीतटे  ।
हरमाराधयामास तपसा पुत्रकाम्यया  ॥ कथासरित्सागर १२,१६.८ (वेतालपञ्चविंशतिका ९) ॥

चिरं तपःस्थितश्चात्र परितुष्टेश्वरोदिताम्  ।
कृतस्नानार्चनविधिः शुश्रावेमां गिरं दिवः  ॥ कथासरित्सागर १२,१६.९ (वेतालपञ्चविंशतिका ९) ॥

राजन्नुत्पत्स्यते पुत्रः शूरस्तव कुलोद्भवः  ।
कन्या चानन्यसामान्यलावण्यन्यक्कृताप्सराः  ॥ कथासरित्सागर १२,१६.१० (वेतालपञ्चविंशतिका ९) ॥

श्रुत्वैतां नाभसीं वाणीं सिद्धाभीष्टः स भूपतिः  ।
वीरदेवः स्वनगरीमाययौ महिषीसखः  ॥ कथासरित्सागर १२,१६.११ (वेतालपञ्चविंशतिका ९) ॥

तत्रास्य शूरदेवाख्ये जाते प्रथममात्मजे  ।
तस्यां पद्मरतौ देव्यां क्रमादजनि कन्यका  ॥ कथासरित्सागर १२,१६.१२ (वेतालपञ्चविंशतिका ९) ॥

अनङ्गस्यापि रूपेण रतिमुत्पादयेदियम्  ।
इत्यनङ्गरतिर्नाम्ना पित्रा तेन व्यधायि सा  ॥ कथासरित्सागर १२,१६.१३ (वेतालपञ्चविंशतिका ९) ॥

वृद्धिं गतायास्तस्याश्च स पिता सदृशं वरम्  ।
प्रेप्सुरानाययत्पृथ्व्यां पटेषु लिखिथान्नृपान्  ॥ कथासरित्सागर १२,१६.१४ (वेतालपञ्चविंशतिका ९) ॥

तेष्वेकोऽपि न यत्तस्य तत्तुल्यः प्रत्यभासत  ।
तेन राजा स वात्सल्यात्तां सुतां प्रत्यभाषत  ॥ कथासरित्सागर १२,१६.१५ (वेतालपञ्चविंशतिका ९) ॥

अहं तावन्न पश्यामि सदृशं पुत्रि ते वरम्  ।
तत्कुरुष्व नृपान् सर्वान्मेलयित्वा स्वयम्वरम्  ॥ कथासरित्सागर १२,१६.१६ (वेतालपञ्चविंशतिका ९) ॥

एतत्पितृवचः श्रुत्वा राजपुत्री जगाद सा  ।
तात स्वयम्वरं कर्तुं ह्रेपणान्नाहमुत्सहे  ॥ कथासरित्सागर १२,१६.१७ (वेतालपञ्चविंशतिका ९) ॥

किं त्वेकं वेत्ति योऽपूर्वं विज्ञानं स्वाकृतिर्युवा  ।
तस्मै त्वयाहं दातव्या नार्थोऽन्येनाधिकेन मे  ॥ कथासरित्सागर १२,१६.१८ (वेतालपञ्चविंशतिका ९) ॥

इत्यनङ्गरतेस्तस्याः श्रुत्वा स्वदुहितुर्वचः  ।
तादृशं तद्वरं यावदन्विष्यति स भूपतिः  ॥ कथासरित्सागर १२,१६.१९ (वेतालपञ्चविंशतिका ९) ॥

तावत्तल्लोकतो बुद्ध्वा चत्वारस्तमुपाययुः  ।
वीरा विज्ञानिनो भव्याः पुरुषा दक्षिणापथात् ॥ कथासरित्सागर १२,१६.२० (वेतालपञ्चविंशतिका ९) ॥

ते राज्ञा पूजितास्तस्मै स्वं स्वं विज्ञानमेकशः  ।
शशंसुः संनिधौ तस्या राजपुत्र्यास्तदर्थिनः  ॥ कथासरित्सागर १२,१६.२१ (वेतालपञ्चविंशतिका ९) ॥

एको जगाद शूद्रोऽहमाख्यया पञ्चपट्टिकः  ।
पञ्चाग्र्यवस्त्रयुग्मानि करोम्येकोऽहमन्वहम्  ॥ कथासरित्सागर १२,१६.२२ (वेतालपञ्चविंशतिका ९) ॥

तेभ्य एकं प्रयच्छामि देवायैकं द्विजन्मने  ।
एकं च परिगृह्णामि वाससोरात्मनः कृते  ॥ कथासरित्सागर १२,१६.२३ (वेतालपञ्चविंशतिका ९) ॥

एकं ददामि भार्यायै यदि सा भवतीह मे  ।
एकं विक्रीय चाहारपानादि विदधाम्यहम्  ॥ कथासरित्सागर १२,१६.२४ (वेतालपञ्चविंशतिका ९) ॥

एवं विज्ञानिनेऽनङ्गरतिर्मे दीयतामिति  ।
इत्येकेनोदिते तेन द्वितीयः पुरुषोऽब्रवीत् ॥ कथासरित्सागर १२,१६.२५ (वेतालपञ्चविंशतिका ९) ॥

भाषाज्ञो नाम वैश्योऽहं सर्वेषां मृगपक्षिणाम्  ।
रुतं वेद्मि तदेषा मे राजपुत्री प्रदीयताम्  ॥ कथासरित्सागर १२,१६.२६ (वेतालपञ्चविंशतिका ९) ॥

एवमुक्ते द्वितीयेन तृतीयः प्रोक्तवांस्ततः  ।
अहं खड्गधरो नाम दोःशाली क्षत्रियो नृप  ॥ कथासरित्सागर १२,१६.२७ (वेतालपञ्चविंशतिका ९) ॥

न खड्गविद्याविज्ञाने प्रतिमल्लोऽस्ति मे क्षितौ  ।
तदेषा तनया राजंस्त्वया मह्यं वितीर्यताम्  ॥ कथासरित्सागर १२,१६.२८ (वेतालपञ्चविंशतिका ९) ॥

इत्युक्ते तु तृतीयेन चतुर्थ इदमभ्यधात् ।
विप्रोऽहं जीवदत्ताख्यो विज्ञानं च ममेदृशम्  ॥ कथासरित्सागर १२,१६.२९ (वेतालपञ्चविंशतिका ९) ॥

जन्तूं मृतानप्यानीय दर्शयाम्याशु जीवतः  ।
तद्वीरचर्यासिद्धं मां पतिमेषा प्रपद्यताम्  ॥ कथासरित्सागर १२,१६.३० (वेतालपञ्चविंशतिका ९) ॥

एवं वक्तॄन् स तान् पश्यन् दिव्यवेषाकृतीन्नृपः  ।
वीरदेवः सुतायुक्तो दोलारूढ इवाभवत् ॥ कथासरित्सागर १२,१६.३१ (वेतालपञ्चविंशतिका ९) ॥

इत्याख्याय कथामेतां वेतालः पृष्टवान्नृपम्  ।
स त्रिविक्रमसेनं तं दत्तपूर्वोक्तशापभीः  ॥ कथासरित्सागर १२,१६.३२ (वेतालपञ्चविंशतिका ९) ॥

तद्भवान् वक्तु तावन्मे कस्मै देया विशाम्पते  ।
तेषां चतुर्णां मध्यात्सा कन्यानङ्गरतिर्भवेत् ॥ कथासरित्सागर १२,१६.३३ (वेतालपञ्चविंशतिका ९) ॥

एतच्छ्रुत्वा स राजा तं वेतालं प्रत्यभाषत  ।
मौनं त्याजयति प्रायः कालक्षेपाय मां भवान्  ॥ कथासरित्सागर १२,१६.३४ (वेतालपञ्चविंशतिका ९) ॥

अन्यथा गहनः कोऽयं प्रश्नो योगेश्वरोच्यताम्  ।
शूद्राय हि कुविन्दाय क्षत्रिया दीयते कथम्  ॥ कथासरित्सागर १२,१६.३५ (वेतालपञ्चविंशतिका ९) ॥

वैश्यायापि कथं देया क्षत्रिया यच्च तद्गतम्  ।
मृगादिभाषाविज्ञानं कार्ये तत्क्वोपयुज्यते  ॥ कथासरित्सागर १२,१६.३६ (वेतालपञ्चविंशतिका ९) ॥

योऽपि विप्रस्तृतीयोऽत्र तेनापि पतितेन किम्  ।
स्वकर्मप्रच्युतेनेन्द्रजालिना वीरमानिना  ॥ कथासरित्सागर १२,१६.३७ (वेतालपञ्चविंशतिका ९) ॥

तस्मात्तस्मै क्षत्रियाय चतुर्थाय समाय सा  ।
देया खड्गधरायैव स्वविद्यावीर्यशालिने  ॥ कथासरित्सागर १२,१६.३८ (वेतालपञ्चविंशतिका ९) ॥

एतत्तस्य वचो निशम्य नृपतेरंसस्थलात्पूर्ववत्
वेतालः स जगाम योगबलतः स्वस्थानमेवाशु तत् ।
भूपालोऽपि स तं तथैव पुनरप्यानेतुमन्वग्ययौ
उत्साहैकघने हि वीरहृदये नाप्नोति खेदोऽन्तरम्  ॥ कथासरित्सागर १२,१६.३९ (वेतालपञ्चविंशतिका ९) ॥





स त्रिविक्रमसेनोऽथ गत्वा तं शिंशपातरोः  ।
राजा जग्राह वेतालं पुनरंसे चचाल च  ॥ कथासरित्सागर १२,१७.१ (वेतालपञ्चविंशतिका १०) ॥

प्रयान्तं च तमाह स्म वेतालः सोऽंसपृष्ठगः  ।
श्रान्तोऽसि राजंस्तदिमां शृणु श्रमहरां कथाम्  ॥ कथासरित्सागर १२,१७.२ (वेतालपञ्चविंशतिका १०) ॥

अभूत्सकलभूपालमस्तकन्यस्तशासनः  ।
वीरबाहुरिति ख्यातो नाम्ना पार्थिवसत्तमः  ॥ कथासरित्सागर १२,१७.३ (वेतालपञ्चविंशतिका १०) ॥

तस्यानङ्गपुरं नाम बभूव नगरोत्तमम्  ।
तत्रासीदर्थदत्ताख्यः सार्थवाहो महाधनः  ॥ कथासरित्सागर १२,१७.४ (वेतालपञ्चविंशतिका १०) ॥

तस्यासीद्धनदत्ताख्यज्येष्ठपुत्रकनीयसी  ।
सुता मदनसेनेति कन्यारत्नं वणिक्पतेः  ॥ कथासरित्सागर १२,१७.५ (वेतालपञ्चविंशतिका १०) ॥

तामेकदा निजोद्याने क्रीडन्तीं ससखीजनाम्  ।
ददर्श धर्मदत्ताख्यो भ्रातृमित्रं वणिक्सुतः  ॥ कथासरित्सागर १२,१७.६ (वेतालपञ्चविंशतिका १०) ॥

स तामालोक्य लावण्यरसनिःभरनिःझराम्  ।
आलक्ष्य कुचकुम्भाग्रां वलित्रयतरङ्गिताम्  ॥ कथासरित्सागर १२,१७.७ (वेतालपञ्चविंशतिका १०) ॥

यौवनद्विरदस्येव क्रीडामज्जनवापिकाम्  ।
सद्योऽभूत्स्मरबाणौघसंतापहृतचेतनः  ॥ कथासरित्सागर १२,१७.८ (वेतालपञ्चविंशतिका १०) ॥

अहो धाराधिरूढेन रूपेण द्योतितामुना  ।
इयं मे मानसं भेत्तुं भल्ली मारेण निर्मिता  ॥ कथासरित्सागर १२,१७.९ (वेतालपञ्चविंशतिका १०) ॥

इत्यादि यावद्ध्यायन् स निर्वर्णयति तां चिरम्  ।
तावत्तस्यातिचक्राम चक्राह्वस्येव वासरः  ॥ कथासरित्सागर १२,१७.१० (वेतालपञ्चविंशतिका १०) ॥

ततो मदनसेना सा विवेश स्वगृहान्तरम्  ।
चित्तं च धर्मदत्तस्य तदनालोकनव्यथा  ॥ कथासरित्सागर १२,१७.११ (वेतालपञ्चविंशतिका १०) ॥

तददर्शनदुःखाग्निसंतापेनेव च ज्वलन्  ।
लोहितो निपपाताशु भास्वानप्यपराम्बुधौ  ॥ कथासरित्सागर १२,१७.१२ (वेतालपञ्चविंशतिका १०) ॥

तां विज्ञायैव सुमुखीं नक्तमभ्यन्तरे गताम्  ।
उदियाय शनैश्चन्द्रस्तन्मुखाब्जविनिर्जितः  ॥ कथासरित्सागर १२,१७.१३ (वेतालपञ्चविंशतिका १०) ॥

तावद्गत्वा गृहं तां स धर्मदत्तोऽनुचिन्तयन्  ।
तस्थौ निपत्य शयने चन्द्रपादाहतो लुठन्  ॥ कथासरित्सागर १२,१७.१४ (वेतालपञ्चविंशतिका १०) ॥

यत्नेन पृच्छ्यमानोऽपि सखिभिर्बन्धुभिस्तथा  ।
न किम्चित्कथयामास स्मरग्रहविमोहितः  ॥ कथासरित्सागर १२,१७.१५ (वेतालपञ्चविंशतिका १०) ॥

निशि कृच्छ्राच्च संप्राप्तनिद्रः स्वप्ने तथैव ताम्  ।
पश्यन्ननुनयन् कान्तां किं किं चक्रे न सोत्सुकः  ॥ कथासरित्सागर १२,१७.१६ (वेतालपञ्चविंशतिका १०) ॥

प्रातः प्रबुद्धो गत्वा च ददर्शैकाकिनीं रहः  ।
सखीं प्रतीक्षमानां तां तत्रोद्यानस्थितां पुनः  ॥ कथासरित्सागर १२,१७.१७ (वेतालपञ्चविंशतिका १०) ॥

उपेत्य च परिष्वङ्गलालसः प्रेमपेशलैः  ।
तामुपच्छन्दयामास वचोभिश्चरणानतः  ॥ कथासरित्सागर १२,१७.१८ (वेतालपञ्चविंशतिका १०) ॥

कन्याहं परदाराश्च न तवास्मीह संप्रतम्  ।
पित्रा समुद्रदत्ताय दत्ताहं वणिजे यतः  ॥ कथासरित्सागर १२,१७.१९ (वेतालपञ्चविंशतिका १०) ॥

दिनैः कतिपयैरेव विवाहो भविता च मे  ।
तद्गच्छ तूष्णीं मा कश्चित्पश्येद्दोषो भवेत्ततः  ॥ कथासरित्सागर १२,१७.२० (वेतालपञ्चविंशतिका १०) ॥

इत्युक्तः स तयात्यर्थं धर्मदत्तो जगाद ताम्  ।
यदस्तु मे न जीवेयं विना हि भवतीमहम्  ॥ कथासरित्सागर १२,१७.२१ (वेतालपञ्चविंशतिका १०) ॥

तच्छ्रुत्वा सा वाणिक्कन्या बलात्कारभयाकुला  ।
तमुवाच विवाहो मे तावत्संपद्यतामिह  ॥ कथासरित्सागर १२,१७.२२ (वेतालपञ्चविंशतिका १०) ॥

कन्यादानफलं तातः प्राप्नोतु चिरकाङ्क्षितम्  ।
ततोऽहं त्वामुपैष्यामि निःचितं प्रणयार्जिता  ॥ कथासरित्सागर १२,१७.२३ (वेतालपञ्चविंशतिका १०) ॥

श्रुत्वैतत्सोऽब्रवीन्नेष्टा ह्यन्यपूर्वा मम प्रिया  ।
परभुक्ते हि कमले किमलेर्जायते रतिः  ॥ कथासरित्सागर १२,१७.२४ (वेतालपञ्चविंशतिका १०) ॥

इत्युक्ता तेन सावादीत्कृतोद्वाहैव तर्ह्यहम्  ।
पूर्वं त्वामुपयास्यामि ततोऽभ्येष्यामि तं पतिम्  ॥ कथासरित्सागर १२,१७.२५ (वेतालपञ्चविंशतिका १०) ॥

एवमुक्तवतीं तस्मिन्नोज्झति प्रत्ययं विना  ।
वणिक्पुत्रे सशपथं सत्यवाचं बबन्ध सा  ॥ कथासरित्सागर १२,१७.२६ (वेतालपञ्चविंशतिका १०) ॥

ततस्तेनोज्झता विग्ना सा विवेश स्वमन्दिरम्  ।
प्राप्ते च लग्नदिवसे निःवृत्तोद्वाहमङ्गला  ॥ कथासरित्सागर १२,१७.२७ (वेतालपञ्चविंशतिका १०) ॥

गत्वा पतिगृहं नीत्वा सोत्सवेन च तद्दिनम्  ।
सा पत्या सममध्यास्त शयनीयगृहं निशि  ॥ कथासरित्सागर १२,१७.२८ (वेतालपञ्चविंशतिका १०) ॥

तत्र शय्यानिषण्णापि न तस्य प्रत्यपद्यत  ।
पत्युः समुद्रदत्तस्य परिष्वङ्गमसंमुखी  ॥ कथासरित्सागर १२,१७.२९ (वेतालपञ्चविंशतिका १०) ॥

तेनानुनीयमानापि यदुदश्रुर्बभूव सा  ।
तत्स नाभिमतोऽस्म्यस्या नूनमित्यकरोद्धृदि  ॥ कथासरित्सागर १२,१७.३० (वेतालपञ्चविंशतिका १०) ॥

जगाद चानभिमतो यद्यहं तव सुन्दरि  ।
तन्मे नार्थस्त्वया गच्छ यः प्रियस्तव तं प्रति  ॥ कथासरित्सागर १२,१७.३१ (वेतालपञ्चविंशतिका १०) ॥

तच्छ्रुत्वा सा नतमुखी शनैरेवमुवाच तम्  ।
त्वं मे प्राणाधिकः प्रेयान् विज्ञप्तिं किं तु मे शृणु  ॥ कथासरित्सागर १२,१७.३२ (वेतालपञ्चविंशतिका १०) ॥

अनुतिष्ठ सहर्षं च प्रयच्छ च ममाभयम्  ।
कुरुष्व शपथं यावदार्यपुत्र वदामि ते  ॥ कथासरित्सागर १२,१७.३३ (वेतालपञ्चविंशतिका १०) ॥

एवमुक्तवती कृच्छ्रात्तथा तेन कृते पुनः  ।
सलज्जं सविषादं च सभयं च जगाद सा  ॥ कथासरित्सागर १२,१७.३४ (वेतालपञ्चविंशतिका १०) ॥

एकाकिनीं गृहोद्याने दृष्ट्वा मामेकदा युवा  ।
अरुणद्धर्मदत्ताख्यः सखा भ्रातुः स्मरातुरः  ॥ कथासरित्सागर १२,१७.३५ (वेतालपञ्चविंशतिका १०) ॥

रक्षन्त्या सपरीवादं कन्यादानफलं पितुः  ।
मया हठप्रवृत्तस्य तस्य वाक्संयमः कृतः  ॥ कथासरित्सागर १२,१७.३६ (वेतालपञ्चविंशतिका १०) ॥

पूर्वं कृतविवाहा त्वामुपैष्यामि ततः प्रियम्  ।
तन्मे सत्यवचः पाल्यमनुमन्यस्व तत्प्रभो  ॥ कथासरित्सागर १२,१७.३७ (वेतालपञ्चविंशतिका १०) ॥

यावत्तन्निकटं गत्वा क्षणेनोपैमि तेऽन्तिकम्  ।
न हि शक्नोम्यतिक्रान्तुं सत्यमाबाल्य सेवितम्  ॥ कथासरित्सागर १२,१७.३८ (वेतालपञ्चविंशतिका १०) ॥

इति तस्या वचःवज्रपातेन सहसा हतः  ।
समुद्रदत्तः सत्येन बद्धः क्षणमचिन्तयत् ॥ कथासरित्सागर १२,१७.३९ (वेतालपञ्चविंशतिका १०) ॥

अहो धिगन्यरक्तेयं गन्तव्यं ध्रुवमेतया  ।
तत्सत्यं हन्मि किं यातु कोऽस्याः परिणयग्रहः  ॥ कथासरित्सागर १२,१७.४० (वेतालपञ्चविंशतिका १०) ॥

इत्यालोच्यानुमेने तां यथेष्टगमनाय सः  ।
साप्युत्थाय ततस्तस्मान्निर्ययौ पतिवेश्मनः  ॥ कथासरित्सागर १२,१७.४१ (वेतालपञ्चविंशतिका १०) ॥

तावदत्रोदयाद्रीन्द्रहर्म्याग्रं हिमदीधितिः  ।
आरुरोह कराक्रान्तहसत्पूर्वदिगङ्गनः  ॥ कथासरित्सागर १२,१७.४२ (वेतालपञ्चविंशतिका १०) ॥

ततस्तमःस्वप्याश्लिष्य स्थितेष्वद्रिदरी प्रियाः  ।
सेवमानेषु भृङ्गेष्वप्यपरं कुमुदाकरम्  ॥ कथासरित्सागर १२,१७.४३ (वेतालपञ्चविंशतिका १०) ॥

यान्ती मदनसेना सा मार्गे दृष्ट्वैकका निशि  ।
चौरेणाधाव्य केनापि रुरुधे वसनाञ्चले  ॥ कथासरित्सागर १२,१७.४४ (वेतालपञ्चविंशतिका १०) ॥

का त्वं ब्रूहि क्व यासीति तेनोक्ता बिभ्यती च सा  ।
उवाच किं तवानेन मुञ्च कार्यमिहास्ति मे  ॥ कथासरित्सागर १२,१७.४५ (वेतालपञ्चविंशतिका १०) ॥

ततश्चौरोऽब्रवीन्मत्तश्चौरात्त्वं मुच्यसे कथम्  ।
तच्छ्रुत्वा सावदत्तं च गृहाणाभरणानि मे  ॥ कथासरित्सागर १२,१७.४६ (वेतालपञ्चविंशतिका १०) ॥

अथ चौरोऽभ्यधान्मुग्धे किमेभिरुपलैर्मम  ।
चन्द्रकान्ताननां तार्क्ष्यरत्नासितशिरःरुहाम्  ॥ कथासरित्सागर १२,१७.४७ (वेतालपञ्चविंशतिका १०) ॥

वज्रमध्यां सुवर्णाङ्गीं पद्मरागाङ्घ्रिहारिणीम्  ।
जगदाभरणं नैव मोक्ष्यामि भवतीमहम्  ॥ कथासरित्सागर १२,१७.४८ (वेतालपञ्चविंशतिका १०) ॥

इत्युक्ता तेन चौरेण विवशा सा वणिक्सुता  ।
आख्याय निजवृत्तान्तमेवं प्रार्थयते स्म तम्  ॥ कथासरित्सागर १२,१७.४९ (वेतालपञ्चविंशतिका १०) ॥

क्षमस्व मे क्षणं यावत्कृत्वा सत्यानुपालनम्  ।
इहस्थस्यैव ते पार्श्वमागमिष्यामि सत्वरम्  ॥ कथासरित्सागर १२,१७.५० (वेतालपञ्चविंशतिका १०) ॥

नाहमुल्लङ्घयिष्यामि भद्र सत्यामिमां गिरम्  ।
श्रुत्वैतत्सत्यसंधां तां मत्वा चौरो मुमोच सः  ॥ कथासरित्सागर १२,१७.५१ (वेतालपञ्चविंशतिका १०) ॥

तस्थौ प्रतीक्षमानश्च तत्रैव स तदागमम्  ।
सापि तस्यान्तिकं धर्मदत्तस्य वणिजो ययौ  ॥ कथासरित्सागर १२,१७.५२ (वेतालपञ्चविंशतिका १०) ॥

स चाभीष्टामपि प्राप्तां तथा तां विजने स्थिताम्  ।
दृष्ट्वा पृष्ट्वा यथावृत्तं विचिन्त्य क्षणमब्रवीत् ॥ कथासरित्सागर १२,१७.५३ (वेतालपञ्चविंशतिका १०) ॥

सत्येन तव तुष्टोऽस्मि किं त्वया मे परस्त्रिया  ।
यावत्त्वां नेक्षते कश्चित्तावद्गच्छ यथागतम्  ॥ कथासरित्सागर १२,१७.५४ (वेतालपञ्चविंशतिका १०) ॥

इति तेन परित्यक्ता सा तथेत्याययौ ततः  ।
चौरस्य निकटं तस्य प्रतिपालयतः पथि  ॥ कथासरित्सागर १२,१७.५५ (वेतालपञ्चविंशतिका १०) ॥

ब्रूहि कस्तेऽत्र वृत्तान्तो गताया इति पृच्छते  ।
तस्मै सा तेन वणिजा यथा मुक्ता तथाब्रवीत् ॥ कथासरित्सागर १२,१७.५६ (वेतालपञ्चविंशतिका १०) ॥

ततः स चौरोऽवादीत्तां यद्येवं तन्मयाप्यसि  ।
विमुक्ता सत्यतुष्टेन गृहं साभरणा व्रज  ॥ कथासरित्सागर १२,१७.५७ (वेतालपञ्चविंशतिका १०) ॥

एवं तेनापि सा त्यक्ता रक्षिता चानुयायिना  ।
अलुप्तशीला मुदिता पत्युरेवाययौ गृहम्  ॥ कथासरित्सागर १२,१७.५८ (वेतालपञ्चविंशतिका १०) ॥

तत्र गुप्तं प्रविष्टा सा प्रहृष्टोपागता सती  ।
दृष्ट्वा पृष्टवते तस्मै पत्ये सर्वमवर्णयत् ॥ कथासरित्सागर १२,१७.५९ (वेतालपञ्चविंशतिका १०) ॥

सोऽप्यलुप्तमुखछायां तामसंभोगलक्षणाम्  ।
संभाव्याभग्नचारित्रां सत्यलाभरतां सतीम्  ॥ कथासरित्सागर १२,१७.६० (वेतालपञ्चविंशतिका १०) ॥

अदृष्टमनसं भार्यामभिनन्द्य कुलोचितम्  ।
तस्थौ समुद्रदत्तोऽथ तया सह यथासुखम्  ॥ कथासरित्सागर १२,१७.६१ (वेतालपञ्चविंशतिका १०) ॥

इति तत्र कथामुक्त्वा पितृवनभूमौ तदा स वेतालः  ।
वदति स्म तं त्रिविक्रमसेनं वसुधाधिपं भूयः  ॥ कथासरित्सागर १२,१७.६२ (वेतालपञ्चविंशतिका १०) ॥

तद्ब्रूहि चौरवणिजामेषां मध्यान्नरेन्द्र कस्त्यागी  ।
जानन् यदि न वदिष्यसि विदलिष्यति ते शिरः शतधा  ॥ कथासरित्सागर १२,१७.६३ (वेतालपञ्चविंशतिका १०) ॥

तच्छ्रुत्वा स महीपतिरुज्झितमौनस्तमाह वेतालम्  ।
एषां चौरस्त्यागी न पुनर्वणिजावुभावपि तौ  ॥ कथासरित्सागर १२,१७.६४ (वेतालपञ्चविंशतिका १०) ॥

यो हि पतिस्तामजहादत्याज्यां तादृशीं विवाह्यपि  ।
कुलजः सोऽन्यासक्तां भार्यां जानन् कथं वहतु  ॥ कथासरित्सागर १२,१७.६५ (वेतालपञ्चविंशतिका १०) ॥

योऽप्यपरः स भयात्तामत्याक्षीत्कालजीर्णसंवेगः  ।
विदितार्थो भर्तास्याः प्रातर्ब्रूयान्नृपायेति  ॥ कथासरित्सागर १२,१७.६६ (वेतालपञ्चविंशतिका १०) ॥

चौरस्तु गुप्तचारी निरपेक्षः पापकर्मकृत्प्राप्तम्  ।
स्त्रीरत्नं यदमुञ्चत्साभरणं तेन स त्यागी  ॥ कथासरित्सागर १२,१७.६७ (वेतालपञ्चविंशतिका १०) ॥

एतच्छ्रुत्वैवांसतस्तस्य राज्ञो वेतालोऽगात्पूर्ववत्स्वं पदं सः  ।
राजा भूयोऽप्यत्र संप्राप्तुमेतत्प्रायादेवाखन्डितोद्दामधैर्यः  ॥ कथासरित्सागर १२,१७.६८ (वेतालपञ्चविंशतिका १०) ॥



ततो गत्वा पुनः प्राप्य शिंशपातोऽग्रहीन्नृपः  ।
स त्रिविक्रमसेनोऽंसे वेतालं तं चचाल च  ॥ कथासरित्सागर १२,१८.१ (वेतालपञ्चविंशतिका ११) ॥

आयान्तं च तमंसस्थो वेतालः सोऽब्रवीन्नृपम्  ।
राजन् विचित्रामेकां ते वर्णयामि कथां शृणु  ॥ कथासरित्सागर १२,१८.२ (वेतालपञ्चविंशतिका ११) ॥

उज्जयिन्यामभूत्पूर्वं नाम्ना धर्मध्वजो नृपः  ।
तिस्रस्तस्याभवन् भार्या राजपुत्र्योऽतिवल्लभाः  ॥ कथासरित्सागर १२,१८.३ (वेतालपञ्चविंशतिका ११) ॥

एका तास्विन्दुलेखेति तारावल्यपरा तथा  ।
नाम्ना मृगाङ्कवत्यन्या निःसामान्यवपुःगुणाः  ॥ कथासरित्सागर १२,१८.४ (वेतालपञ्चविंशतिका ११) ॥

ताभिः स विहरन् राजा राज्ञीभिस्तिसृभिः सह  ।
आसांचक्रे कृती तत्र जिताशेषरिपुः सुखम्  ॥ कथासरित्सागर १२,१८.५ (वेतालपञ्चविंशतिका ११) ॥

एकदा तत्र संप्राप्ते वसन्तसमयोत्सवे  ।
प्रियाभिः सहितस्ताभिरुद्यानं क्रीडितुं ययौ  ॥ कथासरित्सागर १२,१८.६ (वेतालपञ्चविंशतिका ११) ॥

तत्रालिमालामौर्वीकाः पश्यन् पुष्पानता लताः  ।
चापयष्टीरनङ्गस्य मधुना सज्जिता इव  ॥ कथासरित्सागर १२,१८.७ (वेतालपञ्चविंशतिका ११) ॥

शृण्वंश्च तद्द्रुमाग्रस्थकोकिलोदीरितां गिरम्  ।
सम्भोगैकरसस्याज्ञामिव मानसजन्मनः  ॥ कथासरित्सागर १२,१८.८ (वेतालपञ्चविंशतिका ११) ॥

सिषेवेऽन्तःपुरैः साकं स राजा वासवोपमः  ।
पानं मदस्य कंदर्पजीवितस्यापि जीवितम्  ॥ कथासरित्सागर १२,१८.९ (वेतालपञ्चविंशतिका ११) ॥

तन्निःश्वाससुगन्धीनि तद्बिम्बौष्ठरुचीनि च  ।
प्रियापीतावशेषाणि पिबन् रेमे मधूनि सः  ॥ कथासरित्सागर १२,१८.१० (वेतालपञ्चविंशतिका ११) ॥

तत्र तस्येन्दुलेखाया राज्ञः केलिकचग्रहात् ।
तस्याः पपात कर्णाग्रादुत्सङ्गे त्वङ्गदुत्पलम्  ॥ कथासरित्सागर १२,१८.११ (वेतालपञ्चविंशतिका ११) ॥

तेनोरुपृष्ठे सहसा क्षते जातेऽभिघातजे  ।
अभिजाता महादेवी हा हेत्युक्त्वा मुमूर्च्छ सा  ॥ कथासरित्सागर १२,१८.१२ (वेतालपञ्चविंशतिका ११) ॥

तद्दृष्ट्वा विह्वलेनार्त्या राज्ञा परिजनेन च  ।
समाश्वास्यत राज्ञी सा शनैः शीताम्बुमारुतैः  ॥ कथासरित्सागर १२,१८.१३ (वेतालपञ्चविंशतिका ११) ॥

ततो नीत्वा स राजा तां राजधानीं भिषक्कृतैः  ।
प्रियामुपाचरद्दिव्यैरामुक्तव्रणपट्टिकाम्  ॥ कथासरित्सागर १२,१८.१४ (वेतालपञ्चविंशतिका ११) ॥

रात्रौ च सुस्थितां दृष्ट्वा तां स राजा द्वितीयया  ।
तारावल्या सहारोहच्चन्द्रप्रासादमीश्वरः  ॥ कथासरित्सागर १२,१८.१५ (वेतालपञ्चविंशतिका ११) ॥

तत्र तस्याङ्कसुप्ताया राज्ञस्तस्या हिमत्विषः  ।
करा जालपथैः पेतुरङ्गे चलितवाससि  ॥ कथासरित्सागर १२,१८.१६ (वेतालपञ्चविंशतिका ११) ॥

ततः क्षणात्प्रबुद्धा सा हा दग्धास्मीति वादिनी  ।
शयनात्सहसोत्तस्थौ तदङ्गपरिमर्शिनी  ॥ कथासरित्सागर १२,१८.१७ (वेतालपञ्चविंशतिका ११) ॥

किमेतदिति संभ्रान्तः प्रबुद्धोऽथ ददर्श सः  ।
उत्थाय राजा विस्फोटानङ्गे तस्या विनिर्गतान्  ॥ कथासरित्सागर १२,१८.१८ (वेतालपञ्चविंशतिका ११) ॥

पृच्छन्तं सा च तं प्राह राज्ञी तारावली तदा  ।
नग्नाङ्गे पतितैरिन्दोः करैरेतत्कृतं मम  ॥ कथासरित्सागर १२,१८.१९ (वेतालपञ्चविंशतिका ११) ॥

इत्युक्तवत्याः क्रन्दन्त्याः सार्तिराह्वयति स्म सः  ।
तस्याः परिजनं राजा विह्वलाकुलधावितम्  ॥ कथासरित्सागर १२,१८.२० (वेतालपञ्चविंशतिका ११) ॥

तेनास्याः कारयामास सजलैर्नलिनीदलैः  ।
शय्यामदापयच्चाङ्गे श्रीखण्डार्द्रविलेपनम्  ॥ कथासरित्सागर १२,१८.२१ (वेतालपञ्चविंशतिका ११) ॥

तावद्बुद्ध्वा तृतीयास्य सा मृगाङ्कवती प्रिया  ।
तत्पार्श्वमागन्तुमना निर्ययौ निजमन्दिरात् ॥ कथासरित्सागर १२,१८.२२ (वेतालपञ्चविंशतिका ११) ॥

निर्गता साशृणोत्क्वापि गृहे धान्यावघातजम्  ।
निःशब्दायां निशि व्यक्तं विदूरे मुसलध्वनिम्  ॥ कथासरित्सागर १२,१८.२३ (वेतालपञ्चविंशतिका ११) ॥

श्रुत्वैव हा मृतास्मीति ब्रुवाणा धुन्वती करौ  ।
उपाविशद्व्यथाक्रान्ता मार्गे सा मृगलोचना  ॥ कथासरित्सागर १२,१८.२४ (वेतालपञ्चविंशतिका ११) ॥

ततः प्रतिनिवृत्यैव नीत्वा परिजनेन सा  ।
स्वमेवान्तःपुरं बाला रुदती शयनेऽपतत् ॥ कथासरित्सागर १२,१८.२५ (वेतालपञ्चविंशतिका ११) ॥

ददर्श तत्र तस्याश्च चिन्वन् साश्रुः परिच्छदः  ।
आलीनभ्रमरौ पद्माविव हस्तौ किणाङ्कितौ  ॥ कथासरित्सागर १२,१८.२६ (वेतालपञ्चविंशतिका ११) ॥

गत्वा च सोऽब्रवीद्राज्ञे राजाप्यागत्य विह्वलः  ।
किमेतदिति पप्रच्छ सोऽथ धर्मध्वजः प्रियाम्  ॥ कथासरित्सागर १२,१८.२७ (वेतालपञ्चविंशतिका ११) ॥

सापि प्रदर्श्य हस्तौ तमित्युवाच रुजान्विता  ।
श्रुते मुसलशब्दे मे जतावेतौ किणाङ्कितौ  ॥ कथासरित्सागर १२,१८.२८ (वेतालपञ्चविंशतिका ११) ॥

ततः स दाहशमनं दापयामास हस्तयोः  ।
तस्याश्चन्दनलेपादि राजाद्भुतविषादवान्  ॥ कथासरित्सागर १२,१८.२९ (वेतालपञ्चविंशतिका ११) ॥

एकस्या उत्पलेनापि पतता क्षतमाहितम्  ।
द्वितीयस्याः पुनर्दग्धमङ्गं शशिकरैरपि  ॥ कथासरित्सागर १२,१८.३० (वेतालपञ्चविंशतिका ११) ॥

एकस्यास्तु तृतीयस्याः श्रुतेनापि विनिर्गताः  ।
कष्टं मुसलशब्देन हस्तयोरीदृशाः किणाः  ॥ कथासरित्सागर १२,१८.३१ (वेतालपञ्चविंशतिका ११) ॥

अहो युगपदेतासां प्रेयसीनां ममाधुना  ।
गुणोऽप्यत्यभिजातत्वं जातो दोषाय दैवतः  ॥ कथासरित्सागर १२,१८.३२ (वेतालपञ्चविंशतिका ११) ॥

इति चिन्तयतस्तस्य भ्रमतोऽन्तःपुरेषु च  ।
त्रियामा शतयामेव कृच्छ्रात्सा नृपतेर्ययौ  ॥ कथासरित्सागर १२,१८.३३ (वेतालपञ्चविंशतिका ११) ॥

प्रातश्च स भिषक्शल्यहर्तृभिः सह संव्यधात् ।
तथा यथाभूदचिरात्स्वस्थान्तःपुरनिर्वृत्तः  ॥ कथासरित्सागर १२,१८.३४ (वेतालपञ्चविंशतिका ११) ॥

एवमेतां कथामुक्त्वा वेतालोऽत्यद्भुतां तदा  ।
स त्रिविक्रमसेनं तं पप्रच्छांसस्थितो नृपम्  ॥ कथासरित्सागर १२,१८.३५ (वेतालपञ्चविंशतिका ११) ॥

अभिजाततरैतासु राजन् राज्ञीषु का वद  ।
पूर्वोक्तः सोऽस्तु शापस्ते जानन् यदि न जल्पसि  ॥ कथासरित्सागर १२,१८.३६ (वेतालपञ्चविंशतिका ११) ॥

तच्छ्रुत्वा सोऽब्रवीद्राजा सुकुमारतरात्र सा  ।
अस्पृष्टे मुसले यस्याः शब्देनैवोद्गताः किणाः  ॥ कथासरित्सागर १२,१८.३७ (वेतालपञ्चविंशतिका ११) ॥

उत्पलेन्दुकरैः स्पर्शे वृत्ते त्वितरयोर्द्वयोः  ।
संजाता व्रणविस्फोटास्तेन तस्या न ते समे  ॥ कथासरित्सागर १२,१८.३८ (वेतालपञ्चविंशतिका ११) ॥

इति तस्योक्तवतोऽंसाद्राज्ञो भूयो जगाम स स्वपदम्  ।
वेतालः स च राजा तथैव तं सुदृढनिश्चयोऽनुययौ  ॥ कथासरित्सागर १२,१८.३९ (वेतालपञ्चविंशतिका ११) ॥





स त्रिविक्रमसेनोऽथ पुनस्तं शिंशपातरुम्  ।
गत्वा प्राप्य च वेतालं राजा स्कन्धे चकार तम्  ॥ कथासरित्सागर १२,१९.१ (वेतालपञ्चविंशतिका १२) ॥

प्रतस्थे च तमादाय तूष्णीमेव स पूर्ववत् ।
ततो भूयस्तमाह स्म वेतालः सोऽंसपृष्ठतः  ॥ कथासरित्सागर १२,१९.२ (वेतालपञ्चविंशतिका १२) ॥

राजन्नेवमनुद्विग्नः पर्याप्तमसि मे प्रियः  ।
तदेतां शृण्वखेदाय हृद्यामाख्यामि ते कथाम्  ॥ कथासरित्सागर १२,१९.३ (वेतालपञ्चविंशतिका १२) ॥

अङ्गदेशे यशःकेतुरिति राजाभवत्पुरा  ।
क्ष्मामाश्रितोऽङ्गगुप्त्यर्थमदग्धोऽन्य इव स्मरः  ॥ कथासरित्सागर १२,१९.४ (वेतालपञ्चविंशतिका १२) ॥

बाहुवीर्यजिताशेषवैरिवर्गस्य तस्य च  ।
दीर्घदर्शीत्यभून्मन्त्री शक्रस्येव बृहस्पतिः  ॥ कथासरित्सागर १२,१९.५ (वेतालपञ्चविंशतिका १२) ॥

तस्मिन्मन्त्रिणि विन्यस्य राज्यं स हतकण्टकम्  ।
शनैः सुखैकसक्तोऽभूद्वयःरूपमदान्नृपः  ॥ कथासरित्सागर १२,१९.६ (वेतालपञ्चविंशतिका १२) ॥

तस्थावन्तःपुरे शश्वन्नास्थाने प्रमदास्पदे  ।
शुश्राव रक्तिमद्गीतं वचनं न हितैषिणाम्  ॥ कथासरित्सागर १२,१९.७ (वेतालपञ्चविंशतिका १२) ॥

रज्यति स्म च निःचिन्तो जालवातायनेषु सः  ।
न पुना राजकार्येषु बहुछिद्रेषु जात्वपि  ॥ कथासरित्सागर १२,१९.८ (वेतालपञ्चविंशतिका १२) ॥

दीर्घदर्शी तु तद्राज्यचिन्ताभारं समुद्वहन्  ।
अतिष्ठत्स महामन्त्री दिवानिशमतन्द्रितः  ॥ कथासरित्सागर १२,१९.९ (वेतालपञ्चविंशतिका १२) ॥

नाममात्रे कृतधृतिं प्रक्षिप्य व्यसने नृपम्  ।
मन्त्री राज्ञः श्रियं भुण्क्ते दीर्घदर्शीह साम्प्रतम्  ॥ कथासरित्सागर १२,१९.१० (वेतालपञ्चविंशतिका १२) ॥

इत्युत्पन्ने महत्यत्र जनवादेऽथ गेहिनीम्  ।
स्वैरं मेधाविनीं नाम दीर्घदर्शी जगाद सः  ॥ कथासरित्सागर १२,१९.११ (वेतालपञ्चविंशतिका १२) ॥

प्रिये राज्ञि सुखासक्ते तद्भारं वहतोऽपि मे  ।
राज्यं भक्षितमेतेनेत्युत्पन्नमयशो जने  ॥ कथासरित्सागर १२,१९.१२ (वेतालपञ्चविंशतिका १२) ॥

लोकवादश्च मिथ्यापि महतामिह दोषकृत् ।
तत्याज किं न रामोऽपि जनवादेन जानकीम्  ॥ कथासरित्सागर १२,१९.१३ (वेतालपञ्चविंशतिका १२) ॥

तदत्र किं मया कार्यमित्युक्ते तेन मन्त्रिणा  ।
भार्या मेधाविनी धीरा सान्वर्था तमभाषत  ॥ कथासरित्सागर १२,१९.१४ (वेतालपञ्चविंशतिका १२) ॥

तीर्थयात्रापदेशेन युक्त्यापृच्छ्य महीपतिम्  ।
कम्चित्कालं विदेशं ते गन्तुं युक्तं महामते  ॥ कथासरित्सागर १२,१९.१५ (वेतालपञ्चविंशतिका १२) ॥

एवं ते निःस्पृहस्यैष जनवादो निवर्त्स्यति  ।
त्वय्यस्थिते ततो राज्यमुद्वक्ष्यति नृपः स्वयम्  ॥ कथासरित्सागर १२,१९.१६ (वेतालपञ्चविंशतिका १२) ॥

ततश्चास्य शनैरेतद्व्यसनं हानिमेष्यति  ।
आगतस्यात्र निःगर्हा भवित्री मन्त्रिता च ते  ॥ कथासरित्सागर १२,१९.१७ (वेतालपञ्चविंशतिका १२) ॥

इत्युक्तो भार्यया गत्वा दीर्घदर्शी तथेति सः  ।
कथाप्रसङ्गे तं भूपं यशःकेतुं व्यजिज्ञपत् ॥ कथासरित्सागर १२,१९.१८ (वेतालपञ्चविंशतिका १२) ॥

अनुजानीहि मां राजन् दिवसान् कान्चिदप्यहम्  ।
व्रजामि तीर्थयात्रायै धर्मो हि प्रेप्सितः स मे  ॥ कथासरित्सागर १२,१९.१९ (वेतालपञ्चविंशतिका १२) ॥

तच्छ्रुत्वा सोऽब्रवीद्राजा मैवं तीर्थैर्विना परः  ।
दानादिः किं न धर्मोऽस्ति स्वर्ग्यस्ते स्वगृहेष्वपि  ॥ कथासरित्सागर १२,१९.२० (वेतालपञ्चविंशतिका १२) ॥

अथावोचत्स मन्त्री तमर्थशुद्ध्यादि मृग्यते  ।
दानादौ नित्यशुद्धानि तीर्थानि नृपते पुनः  ॥ कथासरित्सागर १२,१९.२१ (वेतालपञ्चविंशतिका १२) ॥

यावच्च यौवनं राजंस्तावद्गम्यानि धीमता  ।
अविश्वास्ये शरीरे हि संगमस्तैः कुतोऽन्यदा  ॥ कथासरित्सागर १२,१९.२२ (वेतालपञ्चविंशतिका १२) ॥

इति तस्मिन् वदत्येव राज्ञि चैवं निषेधति  ।
प्रविश्यात्र प्रतीहारो राजानं तं व्यजिज्ञपत् ॥ कथासरित्सागर १२,१९.२३ (वेतालपञ्चविंशतिका १२) ॥

देव व्योमसरःमध्यमंशुमाली विगाहते  ।
तदुत्तिष्ठत सैषा वः स्नानवेलातिवर्तते  ॥ कथासरित्सागर १२,१९.२४ (वेतालपञ्चविंशतिका १२) ॥

श्रुत्वैतत्सहसा स्नातुमुदतिष्ठन्महीपतिः  ।
यात्रोन्मुखः स मन्त्री च तं प्रणम्य गृहं ययौ  ॥ कथासरित्सागर १२,१९.२५ (वेतालपञ्चविंशतिका १२) ॥

तत्रावस्थाप्य भार्यां तामनुयात्रानिवारिताम्  ।
स प्रतस्थे ततो युक्त्या स्वभृत्यैरप्यतर्कितः  ॥ कथासरित्सागर १२,१९.२६ (वेतालपञ्चविंशतिका १२) ॥

एकाकी च भ्रमंस्तांस्तान् देशांस्तीर्थानि च व्रजन्  ।
स प्राप पुण्ड्रविषयं दीर्घदर्शी सुनिःचयः  ॥ कथासरित्सागर १२,१९.२७ (वेतालपञ्चविंशतिका १२) ॥

तत्र पत्तन एकस्मिन्नदूरेऽब्धेः प्रविश्य सः  ।
एकं देवकुलं शैवं तत्प्राङ्गण उपाविशत् ॥ कथासरित्सागर १२,१९.२८ (वेतालपञ्चविंशतिका १२) ॥

तत्रार्ककरसंतापक्लान्तं दूराध्वधूसरम्  ।
ददर्श निधिदत्ताख्यो वणिग्देवार्चनागतः  ॥ कथासरित्सागर १२,१९.२९ (वेतालपञ्चविंशतिका १२) ॥

स तं तथाविधं दृष्ट्वा सोपवीतं सुलक्षणम्  ।
संभाव्य चोत्तमं विप्रमातिथेयोऽनयद्गृहम्  ॥ कथासरित्सागर १२,१९.३० (वेतालपञ्चविंशतिका १२) ॥

तत्र चापूजयत्स्नानभोजनाद्यैस्तमुत्तमैः  ।
कः कुतस्त्वं क्व यासीति विश्रान्तं च स पृष्टवान्  ॥ कथासरित्सागर १२,१९.३१ (वेतालपञ्चविंशतिका १२) ॥

दीर्घदर्शीति विप्रोऽहमङ्गदेशादिहागतः  ।
तीर्थयात्रार्थमित्येव गाम्भीर्यात्सोऽप्युवाच तम्  ॥ कथासरित्सागर १२,१९.३२ (वेतालपञ्चविंशतिका १२) ॥

ततः स निधिदत्तोऽपि तं जगाद महावणिक् ।
सुवर्णद्वीपगमनायोद्यतोऽहं वणिज्यया  ॥ कथासरित्सागर १२,१९.३३ (वेतालपञ्चविंशतिका १२) ॥

तत्त्वं तिष्ठेह मद्गेहे यावदेष्याम्यहं ततः  ।
तीर्थयात्रापरिश्रान्तो विश्रान्तो ह्यथ यास्यसि  ॥ कथासरित्सागर १२,१९.३४ (वेतालपञ्चविंशतिका १२) ॥

तच्छ्रुत्वा सोऽब्रवीद्दीर्घदर्शी तर्हि ममेह किम्  ।
त्वयैव सह यास्यामि सार्थवाह यथासुखम्  ॥ कथासरित्सागर १२,१९.३५ (वेतालपञ्चविंशतिका १२) ॥

एवमस्त्विति तेनोक्ते साधुना सोऽथ तद्गृहे  ।
चिरादवाप्तशयनो निशां मन्त्री निनाय ताम्  ॥ कथासरित्सागर १२,१९.३६ (वेतालपञ्चविंशतिका १२) ॥

अन्येद्युरथ तेनैव वणिजा सह वारिधिम्  ।
गत्वारुरोह तद्भाण्डपूर्णं प्रवहणं च सः  ॥ कथासरित्सागर १२,१९.३७ (वेतालपञ्चविंशतिका १२) ॥

तेन गच्छन् प्रवहणेनाब्धिमद्भुतभीषणम्  ।
विलोकयन् स संप्राप स्वर्णद्वीपं क्रमेण तत् ॥ कथासरित्सागर १२,१९.३८ (वेतालपञ्चविंशतिका १२) ॥

क्व मन्त्रिमुख्यता चास्य क्व वाध्वोल्लङ्घिताम्बुधिः  ।
अयशःभीरवः किं न कुर्वते बत साधवः  ॥ कथासरित्सागर १२,१९.३९ (वेतालपञ्चविंशतिका १२) ॥

तत्र द्वीपे समं तेन कम्चित्कालमुवास सः  ।
वणिजा निधिदत्तेन कुर्वता क्रयविक्रयौ  ॥ कथासरित्सागर १२,१९.४० (वेतालपञ्चविंशतिका १२) ॥

आगच्छंश्च ततोऽकस्मात्तद्युक्तो वहनस्थितः  ।
कल्पवृक्षं ददर्शाब्धऊर्मेः पश्चात्समुत्थितम्  ॥ कथासरित्सागर १२,१९.४१ (वेतालपञ्चविंशतिका १२) ॥

प्रवालशाखासुभगैः स्कन्धैर्जाम्बूनदोज्ज्वलैः  ।
फलैर्मणिमयैः कान्तैः कुसुमैश्चोपशोभितम्  ॥ कथासरित्सागर १२,१९.४२ (वेतालपञ्चविंशतिका १२) ॥

तस्य स्कन्धे च सद्रत्नपर्यङ्कोत्सङ्गवर्तिनीम्  ।
कन्यामत्यद्भुताकारकमनीयामवैक्षत  ॥ कथासरित्सागर १२,१९.४३ (वेतालपञ्चविंशतिका १२) ॥

अहो किमेतदित्येवं यावद्ध्यायति स क्षणम्  ।
तावत्सा वीणिनी कन्या गातुमेवं प्रचक्रमे  ॥ कथासरित्सागर १२,१९.४४ (वेतालपञ्चविंशतिका १२) ॥

यत्कर्मबीजमुप्तं येन पुरा निःचितं स तद्भुङ्क्ते  ।
पूर्वकृतस्य हि शक्यो विधिनापि न कर्तुमन्यथाभावः  ॥ कथासरित्सागर १२,१९.४५ (वेतालपञ्चविंशतिका १२) ॥

इत्युद्गाय क्षणात्तस्मिन्नम्भःधौ दिव्यकन्यका  ।
सकल्पद्रुमपर्यङ्कशय्यात्रैव ममज्ज सा  ॥ कथासरित्सागर १२,१९.४६ (वेतालपञ्चविंशतिका १२) ॥

किमप्यपूर्वमद्येदं मया दृष्टमिहाद्भुतम्  ।
क्वाब्धिः क्व दृष्टनष्टोऽत्र गायद्दिव्याङ्गनस्तरुः  ॥ कथासरित्सागर १२,१९.४७ (वेतालपञ्चविंशतिका १२) ॥

यदि वा वन्द्य एषोऽब्धिराकरः शश्वदीदृशाम्  ।
लक्ष्मीन्दुपारिजाताद्या नास्मात्ते ते किमुद्गताः  ॥ कथासरित्सागर १२,१९.४८ (वेतालपञ्चविंशतिका १२) ॥

इति तं चिन्तयन्तं च तत्क्षणं दीर्घदर्शिनम्  ।
विलोक्य विस्मयाविष्टं कर्णधारादयोऽब्रुवन्  ॥ कथासरित्सागर १२,१९.४९ (वेतालपञ्चविंशतिका १२) ॥

एवमेषा सदैवेह दृश्यते वरकन्यका  ।
निमज्जति च तत्कालं तवैतद्दर्शनं नवम्  ॥ कथासरित्सागर १२,१९.५० (वेतालपञ्चविंशतिका १२) ॥

इत्युक्तस्तैः समं तेन निधिदत्तेन स क्रमात् ।
मन्त्री चित्रीयमाणोऽब्धेस्तीरं पोतगतोऽभ्यगात् ॥ कथासरित्सागर १२,१९.५१ (वेतालपञ्चविंशतिका १२) ॥

तत्रोत्तारितभाण्डेन तेनैव वणिजा सह  ।
जगाम हृष्टभृत्येन सोत्सवं सोऽथ तद्गृहम्  ॥ कथासरित्सागर १२,१९.५२ (वेतालपञ्चविंशतिका १२) ॥

स्थित्वा नातिचिरं तत्र निधिदत्तमुवाच तम्  ।
सार्थवाह भवद्गेहे विश्रान्तोऽहं चिरं सुखम्  ॥ कथासरित्सागर १२,१९.५३ (वेतालपञ्चविंशतिका १२) ॥

इदानीं गन्तुमिच्छामि स्वदेशं भद्रमस्तु ते  ।
इत्युक्त्वा तमनिच्छन्तमप्यामन्त्र्य वणिक्पतिम्  ॥ कथासरित्सागर १२,१९.५४ (वेतालपञ्चविंशतिका १२) ॥

दीर्घदर्शी स सत्त्वैकसहायः प्रस्थितस्ततः  ।
क्रमोल्लङ्घितदूराध्वा प्रापाङ्गविषयं निजम्  ॥ कथासरित्सागर १२,१९.५५ (वेतालपञ्चविंशतिका १२) ॥

तत्र तं ददृशुश्चारा बहिर्नगरमागतम्  ।
ये यशःकेतुना राज्ञा प्राङ्न्यस्तास्तद्गवेषणे  ॥ कथासरित्सागर १२,१९.५६ (वेतालपञ्चविंशतिका १२) ॥

तैश्च गत्वा स विज्ञप्तश्चारई राजा तमभ्यगात् ।
स्वयं निःगत्य नगरात्तद्विश्लेषसुदुःखितः  ॥ कथासरित्सागर १२,१९.५७ (वेतालपञ्चविंशतिका १२) ॥

उपेत्य च परिष्वङ्गपूर्वं तमभिनन्द्य सः  ।
निनायाभ्यन्तरं भूपश्चिराध्वक्षामधूसरम्  ॥ कथासरित्सागर १२,१९.५८ (वेतालपञ्चविंशतिका १२) ॥

त्यक्त्वास्मान् किं त्वया नीतं न परं बत मानसम्  ।
यावच्छरीरमप्येतन्निःस्नेहपरुषां दशाम्  ॥ कथासरित्सागर १२,१९.५९ (वेतालपञ्चविंशतिका १२) ॥

किं वा भगवतो वेत्ति भवितव्यस्य को गतिम्  ।
यदकस्मात्तवैषाभूत्तीर्थादिगमने मतिः  ॥ कथासरित्सागर १२,१९.६० (वेतालपञ्चविंशतिका १२) ॥

तद्ब्रूहि के त्वया भ्रान्ता देशा दृष्टं च किं नवम्  ।
इति तत्र च तं राजा स जगाद स्वमन्त्रिणम्  ॥ कथासरित्सागर १२,१९.६१ (वेतालपञ्चविंशतिका १२) ॥

ततः सुवर्णद्वीपान्तं सोऽध्वानं वर्णयन् क्रमात् ।
अब्धावुद्गमिनीं तस्मै तां दृष्टां दिव्यकन्यकाम्  ॥ कथासरित्सागर १२,१९.६२ (वेतालपञ्चविंशतिका १२) ॥

गायन्तीं त्रिजगत्सारभूतां कल्पतरुस्थिताम्  ।
यथावत्कथयामास दीर्घदर्शी महीभृते  ॥ कथासरित्सागर १२,१९.६३ (वेतालपञ्चविंशतिका १२) ॥

स तां श्रुत्वैव च नृपस्तथा स्मरवशोऽभवत् ।
यथा तया विना मेने निष्फले राज्यजीविते  ॥ कथासरित्सागर १२,१९.६४ (वेतालपञ्चविंशतिका १२) ॥

जगाद च तमेकान्ते नीत्वा स्वसचिवं तदा  ।
द्रष्टव्यासौ मयावश्यं जीवितं नास्ति मेऽन्यथा  ॥ कथासरित्सागर १२,१९.६५ (वेतालपञ्चविंशतिका १२) ॥

यामि त्वदुक्तेन पथा प्रणम्य भवितव्यताम्  ।
निवारणीयो नाहं ते नानुगम्यश्च सर्वथा  ॥ कथासरित्सागर १२,१९.६६ (वेतालपञ्चविंशतिका १२) ॥

गुप्तमेको हि यास्यामि राज्यं रक्ष्यं तु मे त्वया  ।
मद्वचो मान्यथा कार्षीः शापितोऽसि ममासुभिः  ॥ कथासरित्सागर १२,१९.६७ (वेतालपञ्चविंशतिका १२) ॥

इत्युक्त्वा तत्प्रतिवचो निरस्य विससर्ज तम्  ।
मन्त्रिणं स्वगृहं राजा चिरोत्कं स्वजनं प्रति  ॥ कथासरित्सागर १२,१९.६८ (वेतालपञ्चविंशतिका १२) ॥

तत्रानल्पोत्सवेऽप्यासीद्दीर्घदर्शी सुदुःमनाः  ।
स्वामिन्यसाध्यव्यसने सुखं सन्मन्त्रिणां कुतः  ॥ कथासरित्सागर १२,१९.६९ (वेतालपञ्चविंशतिका १२) ॥

अन्येद्युश्च स तद्धस्तन्यस्तराज्यभरो नृपः  ।
यशःकेतुस्ततः प्रायान्निशि तापसवेषभृत् ॥ कथासरित्सागर १२,१९.७० (वेतालपञ्चविंशतिका १२) ॥

गच्छंश्च कुशनाभाख्यं मुनिं मार्गे ददर्श सः  ।
सोऽत्र तं तापसाकल्पं प्रणतं मुनिरादिशत् ॥ कथासरित्सागर १२,१९.७१ (वेतालपञ्चविंशतिका १२) ॥

लक्ष्मीदत्तेन वणिजा सह पोतेन वारिधौ  ।
गत्वा प्रप्स्यसि तामिष्टां कन्यां व्रज निःाकुलः  ॥ कथासरित्सागर १२,१९.७२ (वेतालपञ्चविंशतिका १२) ॥

इति तद्वचसा प्रीतास्तं प्रणम्य स पार्थिवः  ।
गच्छन् देशान्नदीरद्रीन् क्रान्त्वा तं प्रापदम्बुधिम्  ॥ कथासरित्सागर १२,१९.७३ (वेतालपञ्चविंशतिका १२) ॥

सुतारशङ्खधवलैर्वीचिभ्रूभिर्विकस्वरैः  ।
वीक्षमाणमिवावर्तनेत्रैरातिथ्यसंभ्रमात् ॥ कथासरित्सागर १२,१९.७४ (वेतालपञ्चविंशतिका १२) ॥

तत्तीरे वणिजा तेन मुनिप्रोक्तेन संगतिः  ।
लक्ष्मीदत्तेन जज्ञेऽस्य स्वर्णद्वीपं यियासुना  ॥ कथासरित्सागर १२,१९.७५ (वेतालपञ्चविंशतिका १२) ॥

तेनैव सह चक्राङ्कपादमुद्रादि दर्शनात् ।
प्रह्वेणारुह्य वहनं प्रतस्थे सोऽम्बुधौ नृपः  ॥ कथासरित्सागर १२,१९.७६ (वेतालपञ्चविंशतिका १२) ॥

मध्यमब्धेश्च संप्राप्ते वहने वारिमध्यतः  ।
उदगात्कल्पविटपिस्कन्धस्था सात्र कन्यका  ॥ कथासरित्सागर १२,१९.७७ (वेतालपञ्चविंशतिका १२) ॥

यावत्पश्यति तां राजा चकोर इव चन्द्रिकाम्  ।
तावत्सा गायति स्मैवं वल्लकीवाद्यसुन्दरम्  ॥ कथासरित्सागर १२,१९.७८ (वेतालपञ्चविंशतिका १२) ॥

यत्कर्मबीजमुप्तं येन पुरा निःचितं स तद्भुङ्क्ते  ।
पूर्वकृतस्य हि शक्यो विधिनापि न कर्तुमन्यथाभावः  ॥ कथासरित्सागर १२,१९.७९ (वेतालपञ्चविंशतिका १२) ॥

तस्माद्यत्र यथा यद्भवितव्यं यस्य दैवयोगेन  ।
तत्र तथा तत्प्राप्त्यै विवशोऽसौ नीयतेऽत्र न भ्रान्तिः  ॥ कथासरित्सागर १२,१९.८० (वेतालपञ्चविंशतिका १२) ॥

इति सूचितभव्यार्थां गायन्तीं तां विभावयन्  ।
निःस्पन्दः स क्षणं तस्थौ राजा स्मरशराहतः  ॥ कथासरित्सागर १२,१९.८१ (वेतालपञ्चविंशतिका १२) ॥

रत्नाकर नमः सत्यमगाधहृदयाय ते  ।
येन त्वयैतां प्रच्छाद्य विप्रलब्धो हरिः श्रिया  ॥ कथासरित्सागर १२,१९.८२ (वेतालपञ्चविंशतिका १२) ॥

तत्सुरैरप्यलभ्यान्तं सपक्षक्ष्माभृदाश्रयम्  ।
शरणं त्वां प्रपन्नोऽहमिष्टसिद्धिं विधत्स्व मे  ॥ कथासरित्सागर १२,१९.८३ (वेतालपञ्चविंशतिका १२) ॥

एवं यावत्समुद्रं तं स नतः स्तौति भूमिपः  ।
तावत्सा कन्यका तत्र निममज्ज सपादपा  ॥ कथासरित्सागर १२,१९.८४ (वेतालपञ्चविंशतिका १२) ॥

तद्दृष्ट्वैवानुमार्गेऽस्याः स राजात्मानमक्षिपत् ।
वारिधावत्र कामाग्निसंतापस्येव शान्तये  ॥ कथासरित्सागर १२,१९.८५ (वेतालपञ्चविंशतिका १२) ॥

तद्वीक्ष्याशङ्कितं मत्वा विनष्टं तं स सज्जनः  ।
लक्ष्मीदत्तो वणिग्दुःखाद्देहत्यागोद्यतोऽभवत् ॥ कथासरित्सागर १२,१९.८६ (वेतालपञ्चविंशतिका १२) ॥

मा कार्षीः साहसं नास्ति मग्नस्यास्याम्भुधौ भयम्  ।
एषो राजा यशःकेतुर्नाम्ना तापसवेषभृत् ॥ कथासरित्सागर १२,१९.८७ (वेतालपञ्चविंशतिका १२) ॥

एतत्कन्यार्थमायातः पूर्वभार्येयमस्य च  ।
एतां प्राप्य पुनश्चासावङ्गराज्यं समेष्यति  ॥ कथासरित्सागर १२,१९.८८ (वेतालपञ्चविंशतिका १२) ॥

इत्यथाश्वासितो वाचा तत्कालं गगनोत्थया  ।
सार्थवाहो यथाकामं स जगामेष्टसिद्धये  ॥ कथासरित्सागर १२,१९.८९ (वेतालपञ्चविंशतिका १२) ॥

स राजापि यशःकेतुर्निमग्नोऽन्तो महोदधौ  ।
अकस्मान्नगरं दिव्यमपश्यज्जातविस्मयः  ॥ कथासरित्सागर १२,१९.९० (वेतालपञ्चविंशतिका १२) ॥

भास्वन्मणिमयस्तम्भैः काञ्चनोज्ज्वलभित्तिभिः  ।
विराजमानं प्रासादैर्मुक्ताजालगवाक्षकैः  ॥ कथासरित्सागर १२,१९.९१ (वेतालपञ्चविंशतिका १२) ॥

नानारत्नशिलापट्टबद्धसोपानवापिकैः  ।
कामदैः कल्पवृक्षाढ्यैरुद्यानैरुपशोभितम्  ॥ कथासरित्सागर १२,१९.९२ (वेतालपञ्चविंशतिका १२) ॥

समृद्धेऽपि पुरे तत्र निःजनेऽथ गृहं गृहम्  ।
अनुप्रविश्य न यदा तां ददर्श प्रियां क्वचित् ॥ कथासरित्सागर १२,१९.९३ (वेतालपञ्चविंशतिका १२) ॥
तदा विचिन्वन् दृष्ट्वैकमुत्तुङ्गं मणिमन्दिरम्  ।
आरुह्य द्वारमुद्घाट्य प्रविवेश स भूपतिः  ॥ कथासरित्सागर १२,१९.९४ (वेतालपञ्चविंशतिका १२) ॥

प्रविश्य चान्तः सद्रत्नपर्यङ्कस्थितमेककम्  ।
वस्त्राच्छादितसर्वाङ्गं शयानं कम्चिदैक्षत  ॥ कथासरित्सागर १२,१९.९५ (वेतालपञ्चविंशतिका १२) ॥

किं स्यात्सैवेति सोत्कण्ठमुद्घाटयति तन्मुखम्  ।
यावत्तावदपश्यत्तां स्वेप्सितामेव सोऽङ्गनाम्  ॥ कथासरित्सागर १२,१९.९६ (वेतालपञ्चविंशतिका १२) ॥

स्रस्तनीलांशुकध्वान्तहसन्मुखशशिश्रियम्  ।
ज्योत्स्नावदातां पातालगतामिव दिवा निशाम्  ॥ कथासरित्सागर १२,१९.९७ (वेतालपञ्चविंशतिका १२) ॥

तद्दर्शनेन चास्याभूदवस्था कापि सा तदा  ।
ग्रीष्मऋतौ मरुपान्थस्य सरित्संदर्शनेन या  ॥ कथासरित्सागर १२,१९.९८ (वेतालपञ्चविंशतिका १२) ॥

साप्युन्मीलितचक्षुस्तं कल्याणाकृतिलक्षणम्  ।
वीक्ष्याकस्मात्तथाप्राप्तं संभ्रमाच्छयनं जहौ  ॥ कथासरित्सागर १२,१९.९९ (वेतालपञ्चविंशतिका १२) ॥

कृतातिथ्या नतमुखी पूजयन्तीव पादयोः  ।
फुल्लेक्षणोत्पलन्यासैः शनैरेतमुवाच च  ॥ कथासरित्सागर १२,१९.१०० (वेतालपञ्चविंशतिका १२) ॥

को भवान् किमगम्यं च प्रविष्ठोऽसि रसातलम्  ।
राजचिह्नाङ्किततनोः किं च ते तापसव्रतम्  ॥ कथासरित्सागर १२,१९.१०१ (वेतालपञ्चविंशतिका १२) ॥

इत्यादिश महाभाग प्रसादो यदि ते मयि  ।
एवं तस्या वचः श्रुत्वा स राजा प्रत्युवाच ताम्  ॥ कथासरित्सागर १२,१९.१०२ (वेतालपञ्चविंशतिका १२) ॥

अङ्गराजो यशःकेतुरिति नाम्नास्मि सुन्दरि  ।
आप्तादन्वहदृश्यां च त्वामश्रौषमिहाम्बुधौ  ॥ कथासरित्सागर १२,१९.१०३ (वेतालपञ्चविंशतिका १२) ॥

ततस्त्वदर्थं कृत्वेमं वेषं राज्यं विमुच्य च  ।
आगत्यैष प्रविष्टोऽहमनुमार्गेण तेऽम्बुधिम्  ॥ कथासरित्सागर १२,१९.१०४ (वेतालपञ्चविंशतिका १२) ॥

तन्मे कथय कासि त्वमित्युक्ते तेन चाथ सा  ।
सलज्जा सानुरागा च सानन्दा चैवमभ्यधात् ॥ कथासरित्सागर १२,१९.१०५ (वेतालपञ्चविंशतिका १२) ॥

मृगाङ्कसेन इत्यस्ति श्रीमान् विद्याधराधिपः  ।
मां मृगाङ्कवतीं नाम्ना विद्धि तस्य सुतामिमाम्  ॥ कथासरित्सागर १२,१९.१०६ (वेतालपञ्चविंशतिका १२) ॥

स मामस्मिन् स्वनगरे विमुच्यैकाकिनीं पिता  ।
न जाने हेतुना केन गतः क्वापि सपौरकः  ॥ कथासरित्सागर १२,१९.१०७ (वेतालपञ्चविंशतिका १२) ॥

तेनाहं शून्यवसतेर्निर्विण्णोन्मज्ज्य वारिधेः  ।
यन्त्रकल्पद्रुमारूढा गायामि भवितव्यताम्  ॥ कथासरित्सागर १२,१९.१०८ (वेतालपञ्चविंशतिका १२) ॥

एवमुक्तवती तेन स्मरता तन्मुनेर्वचः  ।
तथारज्यत सा राज्ञा वचोभिः प्रेमपेशलैः  ॥ कथासरित्सागर १२,१९.१०९ (वेतालपञ्चविंशतिका १२) ॥

यथानुरागविवशा भार्यात्वं तस्य तत्क्षणम्  ।
अङ्गीचकार वीरस्य समयं त्वेकमभ्यधात् ॥ कथासरित्सागर १२,१९.११० (वेतालपञ्चविंशतिका १२) ॥

शुक्लकृष्णचतुर्दश्यामष्टम्यां चार्यपुत्र ते  ।
प्रतिमासमनायत्ता चतुरो दिवसानहम्  ॥ कथासरित्सागर १२,१९.१११ (वेतालपञ्चविंशतिका १२) ॥

यत्र क्वापि दिनेष्वेषु गच्छन्ती चास्मि न त्वया  ।
प्रष्टव्या न निषेद्धव्या कारणं ह्यत्र विद्यते  ॥ कथासरित्सागर १२,१९.११२ (वेतालपञ्चविंशतिका १२) ॥

एवं तामुक्तसमयां स राजा दिव्यकन्यकाम्  ।
तथेत्युक्त्वैव गान्धर्वविधिना परिणीतवान्  ॥ कथासरित्सागर १२,१९.११३ (वेतालपञ्चविंशतिका १२) ॥

भेजे ततश्च संभोगसुखं तत्र तया सह  ।
यथाभूदन्य एवास्या मान्मथो मण्डनक्रमः  ॥ कथासरित्सागर १२,१९.११४ (वेतालपञ्चविंशतिका १२) ॥

केशेषु स्रस्तमाल्येषु कचग्रहनखावली  ।
बिम्बाधरेऽथ निष्पीतनीरागे दशनक्षतिः  ॥ कथासरित्सागर १२,१९.११५ (वेतालपञ्चविंशतिका १२) ॥

कुचयोः करजश्रेणिर्भिन्नमाणिक्यमालयोः  ।
लुप्ताङ्गरागेष्वङ्गेषु गाढालिङ्गनरागिता  ॥ कथासरित्सागर १२,१९.११६ (वेतालपञ्चविंशतिका १२) ॥

इति तद्दिव्यसंभोगसुखावस्थितमत्र तम्  ।
सा मृगाङ्कवती भार्या भूपं प्राहेदमेकदा  ॥ कथासरित्सागर १२,१९.११७ (वेतालपञ्चविंशतिका १२) ॥

त्वमिहैव प्रतीक्षेथाः कार्यार्थं क्वापि याम्यहम्  ।
अद्य सैषा हि संप्राप्ता मम कृष्णचतुर्दशी  ॥ कथासरित्सागर १२,१९.११८ (वेतालपञ्चविंशतिका १२) ॥

इह स्थस्त्वार्यपुत्रामुं मा स्म गाः स्फाटिकं गृहम्  ।
मात्र वाप्यां निपतितो भूलोकं त्वं गमिष्यसि  ॥ कथासरित्सागर १२,१९.११९ (वेतालपञ्चविंशतिका १२) ॥

इत्युक्त्वा सा तमामन्त्र्य ययौ तस्मात्पुराद्बहिः  ।
राजापि प्राप्तखड्गस्तां छन्नो जिज्ञासुरन्वगात् ॥ कथासरित्सागर १२,१९.१२० (वेतालपञ्चविंशतिका १२) ॥

तत्रापश्यत्तमःश्यामं व्यात्तवक्रबिलं च सः  ।
साकारमिव पातालमायान्तं राक्षसं नृपः  ॥ कथासरित्सागर १२,१९.१२१ (वेतालपञ्चविंशतिका १२) ॥

स राक्षसो निपत्यैव मुक्तघोररवस्तदा  ।
तां मृगाङ्कवतीं वक्त्रे निक्षिप्यैव निगीर्णवान्  ॥ कथासरित्सागर १२,१९.१२२ (वेतालपञ्चविंशतिका १२) ॥

तद्दृष्ट्वैवातिकोपेन सहसा स ज्वलन्निव  ।
निःमोकमुक्तभुजगश्यामलेन महासिना  ॥ कथासरित्सागर १२,१९.१२३ (वेतालपञ्चविंशतिका १२) ॥

कोषाकृष्टेन धावित्वा राजसिंहोऽभिधावतः  ।
चिच्छेद रक्षसस्तस्य संदष्टौष्ठपुटं शिरः  ॥ कथासरित्सागर १२,१९.१२४ (वेतालपञ्चविंशतिका १२) ॥

रक्षःकबन्धवान्तेन राज्ञस्तस्यास्रवारिणा  ।
क्रोधजोऽथ शशामाग्निर्न तु कान्तावियोगजः  ॥ कथासरित्सागर १२,१९.१२५ (वेतालपञ्चविंशतिका १२) ॥

ततो मोहनिशान्धेऽस्मिन् विनष्टगतिके नृपे  ।
अकस्मान्मेघमलिनस्याङ्गं भित्त्वेव रक्षसः  ॥ कथासरित्सागर १२,१९.१२६ (वेतालपञ्चविंशतिका १२) ॥

तस्योद्द्योतितदिक्चक्रा चन्द्रमूर्तिरिवामला  ।
सा मृगाङ्कवती जीवन्त्यक्षताङ्गी विनिर्ययौ  ॥ कथासरित्सागर १२,१९.१२७ (वेतालपञ्चविंशतिका १२) ॥

तां तथा संकटोत्तीर्णां दृष्ट्वा कान्तां ससंभ्रमम्  ।
एह्येहीति वदन् राजा प्रधाव्यैवालिलिङ्ग सः  ॥ कथासरित्सागर १२,१९.१२८ (वेतालपञ्चविंशतिका १२) ॥

प्रिये किमेतत्स्वप्नोऽयमुत मायेति तेन सा  ।
पृष्टा नृपेण संस्मृत्य विद्याधर्येवमब्रवीत् ॥ कथासरित्सागर १२,१९.१२९ (वेतालपञ्चविंशतिका १२) ॥

शृण्वार्यपुत्र न स्वप्नो न मायेयमयं पुनः  ।
विध्याधरेन्द्रात्स्वपितुः शापोऽभूदीदृशो मम  ॥ कथासरित्सागर १२,१९.१३० (वेतालपञ्चविंशतिका १२) ॥

बहुपुत्रोऽपि स हि मे पिता पूर्वं वसन्निह  ।
मया विनातिवात्सल्यान्नाहरमकरोत्सदा  ॥ कथासरित्सागर १२,१९.१३१ (वेतालपञ्चविंशतिका १२) ॥

अहं च सर्वदा शर्वपूजासक्तेह निःजने  ।
चतुर्दश्योरथाष्टम्योरागच्छं पक्षयोर्द्वयोः  ॥ कथासरित्सागर १२,१९.१३२ (वेतालपञ्चविंशतिका १२) ॥

एकदा च चतुर्दश्यामिहागत्य रसान्मम  ।
चिरं गौरीं समर्चन्त्या दैवादवसितं दिनम्  ॥ कथासरित्सागर १२,१९.१३३ (वेतालपञ्चविंशतिका १२) ॥

तदहर्मत्प्रतीक्षः सन् क्षुधितोऽपि स मत्पिता  ।
नाभुङ्क्त नापिबत्किम्चिदासीत्क्रुद्धस्तु मां प्रति  ॥ कथासरित्सागर १२,१९.१३४ (वेतालपञ्चविंशतिका १२) ॥

ततो रात्रावुपेतां मां सापराधामधःमुखीम्  ।
भवितव्यबलग्रस्तमत्स्नेहः शपति स्म सः  ॥ कथासरित्सागर १२,१९.१३५ (वेतालपञ्चविंशतिका १२) ॥


यथा त्वदवलेपेन ग्रस्तोऽद्याहमयं क्षुधा  ।
मासि मासि तथाष्टम्योश्चतुर्दश्योश्च केवलम्  ॥ कथासरित्सागर १२,१९.१३६ (वेतालपञ्चविंशतिका १२) ॥

हरार्चनरसाद्यन्तीमत्रैव त्वां बहिः पुरे  ।
नाम्ना कृतान्तसंत्रासो राक्षसो निगरिष्यति  ॥ कथासरित्सागर १२,१९.१३७ (वेतालपञ्चविंशतिका १२) ॥

भित्त्वा भित्त्वास्य हृदयं जीवन्ती च निरेष्यसि  ।
न स्मरिष्यसि शापं च न तां निगरणव्यथाम्  ॥ कथासरित्सागर १२,१९.१३८ (वेतालपञ्चविंशतिका १२) ॥

स्थास्यस्येकाकिनी चात्रेत्युक्तशापवचाः शनैः  ।
सोऽनुनीतो मया ध्यात्वा शापान्तं मेऽब्रवीत्पिता  ॥ कथासरित्सागर १२,१९.१३९ (वेतालपञ्चविंशतिका १२) ॥

भर्ता भूत्वा यशःकेतुनामाङ्गनृपतिर्यदा  ।
राक्षसेन निगीर्णां त्वां दृष्ट्वा तं निहनिष्यति  ॥ कथासरित्सागर १२,१९.१४० (वेतालपञ्चविंशतिका १२) ॥

तदा त्वं मोक्ष्यसे शापाद्धृदयात्तस्य निःगता  ।
संस्मरिष्यसि शापादि विद्याः सर्वास्तथा निजाः  ॥ कथासरित्सागर १२,१९.१४१ (वेतालपञ्चविंशतिका १२) ॥

इत्यादिश्य स शापान्तं त्यक्त्वा मामेककामिह  ।
निषधाद्रिं गतस्तातो भूलोकं सपरिच्छदः  ॥ कथासरित्सागर १२,१९.१४२ (वेतालपञ्चविंशतिका १२) ॥

अहं तथा चरन्ती च शापमोहादिहावसम्  ।
क्षीणश्चैष स शापो मे जाता सर्वत्र च स्मृतिः  ॥ कथासरित्सागर १२,१९.१४३ (वेतालपञ्चविंशतिका १२) ॥

तत्तातपार्श्वमधुना निषधाद्रिं व्रजाम्यहम्  ।
शापान्ते स्वां गतिं याम इत्येष समयो हि नः  ॥ कथासरित्सागर १२,१९.१४४ (वेतालपञ्चविंशतिका १२) ॥

त्वमिहास्व स्वराष्ट्रं वा व्रज स्वातन्त्र्यमत्र ते  ।
एवं तयोक्ते स नृपो दुःखितोऽर्थयते स्म ताम्  ॥ कथासरित्सागर १२,१९.१४५ (वेतालपञ्चविंशतिका १२) ॥

सप्ताहानि न गन्तव्यं प्रसीद सुमुखि त्वया  ।
क्षिपाव तावदौत्सुक्यमुद्याने क्रीडनैरिह  ॥ कथासरित्सागर १२,१९.१४६ (वेतालपञ्चविंशतिका १२) ॥

त्वं गच्छाथ पितुः स्थानं यास्याम्यहमपि स्वकम्  ।
एतत्तद्वचनं मुग्धा तथेत्यङ्गीचकार सा  ॥ कथासरित्सागर १२,१९.१४७ (वेतालपञ्चविंशतिका १२) ॥

ततोऽत्र रेमे स तया सहोद्यानेषु कान्तया  ।
सजलोत्पलनेत्रासु वापीषु षडहं नृपः  ॥ कथासरित्सागर १२,१९.१४८ (वेतालपञ्चविंशतिका १२) ॥

मा स्म यातं विहायास्मानिति पूत्कुर्वतीष्विव  ।
उत्क्षिप्तवीचिहस्तासु हंससारसनिःस्वनैः  ॥ कथासरित्सागर १२,१९.१४९ (वेतालपञ्चविंशतिका १२) ॥

सप्तमेऽह्नि स युक्त्या तां प्रियां तत्रानयद्गृहे  ।
भूलोकप्रापिणी यत्र सा यन्त्रद्वारवापिका  ॥ कथासरित्सागर १२,१९.१५० (वेतालपञ्चविंशतिका १२) ॥

तत्र कण्ठे गृहीत्वा तां तस्यां वाप्यां निपत्य सः  ।
उत्तस्थौ स्वपुरोद्यानवापीमध्यात्तया सह  ॥ कथासरित्सागर १२,१९.१५१ (वेतालपञ्चविंशतिका १२) ॥

तत्र कान्तासखं प्राप्तं तं दृष्ट्वोद्यानपालकाः  ।
हृष्टास्तन्मन्त्रिणे गत्वा जगदुर्दीर्घदर्शिने  ॥ कथासरित्सागर १२,१९.१५२ (वेतालपञ्चविंशतिका १२) ॥

सोऽप्येत्य पादपतितस्तमानीतेप्सिताङ्गनम्  ।
दृष्ट्वा प्रावेशयन्मन्त्री सपौरोऽभ्यन्तरं नृपम्  ॥ कथासरित्सागर १२,१९.१५३ (वेतालपञ्चविंशतिका १२) ॥

अहो सैषा कथं प्राप्ता राज्ञा दिव्याङ्गनामुना  ।
व्योम्नीव विद्युदिव या क्षणदृश्या मयेक्षिता  ॥ कथासरित्सागर १२,१९.१५४ (वेतालपञ्चविंशतिका १२) ॥

यद्यस्य लिखितं धात्रा ललाटाक्षरपङ्क्तिषु  ।
तदवश्यमसंभाव्यमपि तस्योपतिष्ठते  ॥ कथासरित्सागर १२,१९.१५५ (वेतालपञ्चविंशतिका १२) ॥

इत्यत्र मन्त्रिमुख्येऽस्मिन् ध्यायत्यन्यजनेऽपि च  ।
दिव्यस्त्रीप्राप्तिसाश्चर्यं राजागमनसोत्सवे  ॥ कथासरित्सागर १२,१९.१५६ (वेतालपञ्चविंशतिका १२) ॥

सा मृगाङ्कवती दृष्ट्वा तं स्वदेशगतं नृपम्  ।
इयेष पूर्णसप्ताहा यातुं वैद्याधरीं गतिम्  ॥ कथासरित्सागर १२,१९.१५७ (वेतालपञ्चविंशतिका १२) ॥

नाविरासीच्च विद्यास्याः स्मृताप्युत्पतनी तदा  ।
ततः सा मुषितेवात्र विषादमगमत्परम्  ॥ कथासरित्सागर १२,१९.१५८ (वेतालपञ्चविंशतिका १२) ॥

किमकस्माद्विषण्णेव दृश्यसे वद मे प्रिये  ।
इत्युक्ता तेन राज्ञा सा विध्यादर्येवमब्रवीत् ॥ कथासरित्सागर १२,१९.१५९ (वेतालपञ्चविंशतिका १२) ॥

स्थिताहं शापमुक्तापि त्वत्स्नेहाद्यदियच्चिरम्  ।
तेन विद्या मम भ्रष्टा नष्टा दिव्या च सा गतिः  ॥ कथासरित्सागर १२,१९.१६० (वेतालपञ्चविंशतिका १२) ॥

तच्छ्रुत्वा हन्त सिद्धेयं मम विद्याधरीति सः  ।
राजा ततो यशःकेतुः पूर्णं चक्रे महोत्सवम्  ॥ कथासरित्सागर १२,१९.१६१ (वेतालपञ्चविंशतिका १२) ॥

तद्दृष्ट्वा दीर्घदर्शी स मन्त्री गत्वा गृहं निशि  ।
शयनीयगतोऽकस्माद्धृत्स्फोटेन व्यपद्यत  ॥ कथासरित्सागर १२,१९.१६२ (वेतालपञ्चविंशतिका १२) ॥

ततोऽनुभूय तच्छोकं धृतराज्यभरः स्वयम्  ।
यशःकेतुश्चिरं तस्थौ स मृगाङ्कवतीयुतः  ॥ कथासरित्सागर १२,१९.१६३ (वेतालपञ्चविंशतिका १२) ॥

इत्येतां कथयित्वा मार्गे तस्मै कथां स वेतालः  ।
अवदत्पुनस्त्रिविक्रमसेनं नृपतिं तमंसगतः  ॥ कथासरित्सागर १२,१९.१६४ (वेतालपञ्चविंशतिका १२) ॥

तद्ब्रूहि भूपते ते संपन्ने स्वामिनस्तथाभ्युदये  ।
हृदयं सपदि स्फुटितं तस्य महामन्त्रिणः किमिति  ॥ कथासरित्सागर १२,१९.१६५ (वेतालपञ्चविंशतिका १२) ॥

दिव्यस्त्री न मया किं प्राप्तेति शुचास्फुटद्धृदयम्  ।
किं वा राज्यमभीप्सोर्राजागमजेन दुःखेन  ॥ कथासरित्सागर १२,१९.१६६ (वेतालपञ्चविंशतिका १२) ॥

एतच्च यदि न वक्ष्यसि मह्यं जानन्नपीह तद्राजन्  ।
धर्मश्च तव विनङ्क्ष्यति यास्यति दलशश्च झटिति शिरः  ॥ कथासरित्सागर १२,१९.१६७ (वेतालपञ्चविंशतिका १२) ॥

श्रुत्वेति तु त्रिविक्रमसेनो राजा जगाद वेतालम्  ।
नैतत्तस्मिन् द्वयमपि शुभचरिते युज्यते हि मन्त्रिवरे  ॥ कथासरित्सागर १२,१९.१६८ (वेतालपञ्चविंशतिका १२) ॥

किं तु स्त्रीमात्ररसादुपेक्षितं येन भूभुजा राज्यम्  ।
तस्याधुना तु दिव्यस्त्रीरक्तस्यात्र का वार्ता  ॥ कथासरित्सागर १२,१९.१६९ (वेतालपञ्चविंशतिका १२) ॥

तन्मे कष्टेऽपि कृते प्रत्युत दोषो बताधिकीभूतः  ।
इति तस्य विभावयतो हृदयं तन्मन्त्रिणः स्फुटितम्  ॥ कथासरित्सागर १२,१९.१७० (वेतालपञ्चविंशतिका १२) ॥

इत्युक्ते नरपतिना पुनः स मायी वेतालो निजपदमेव तज्जगाम  ।
राजापि प्रसभमवाप्तुमन्वधावद्भूयोऽपि द्रुतमथ तं स धीरचेताः  ॥ कथासरित्सागर १२,१९.१७१ (वेतालपञ्चविंशतिका १२) ॥





अथ गत्वा पुनः प्राप्य शिंशपातस्ततो नृपः  ।
स त्रिविक्रमसेनस्तं स्कन्धे वेतालमाददे  ॥ कथासरित्सागर १२,२०.१ (वेतालपञ्चविंशतिका १३) ॥

आयान्तं च स वेतालो भूयस्तं नृपमब्रवीत् ।
राजञ्शृणु कथामेकां संक्षिप्तां वर्णयामि ते  ॥ कथासरित्सागर १२,२०.२ (वेतालपञ्चविंशतिका १३) ॥

अस्ति वाराणसी नाम पुरी हरनिवासभूः  ।
देवस्वामीति तत्रासीन्मान्यो नरपतेर्द्विजः  ॥ कथासरित्सागर १२,२०.३ (वेतालपञ्चविंशतिका १३) ॥

महाधनस्य तस्यैको हरिस्वामीत्यभूत्सुतः  ।
तस्य भार्या च लावण्यवतीत्यत्युत्तमाभवत् ॥ कथासरित्सागर १२,२०.४ (वेतालपञ्चविंशतिका १३) ॥

तिलोत्तमादिनाकस्त्रीनिःमाणे प्राप्तकौशलः  ।
अनर्घरूपलावण्यां मन्ये यां निर्ममे विधिः  ॥ कथासरित्सागर १२,२०.५ (वेतालपञ्चविंशतिका १३) ॥

तया स कान्तया साकं हरिस्वामी कदाचन  ।
रतिश्रान्तो ययौ निद्रां हर्म्ये चन्द्रांशुशीतले  ॥ कथासरित्सागर १२,२०.६ (वेतालपञ्चविंशतिका १३) ॥

तत्कालं तेन मार्गेण कामचारी विहायसा  ।
आगान्मदनवेगाख्यो विद्याधरकुमारकः  ॥ कथासरित्सागर १२,२०.७ (वेतालपञ्चविंशतिका १३) ॥

स तत्र लावण्यवतीं पत्युः पार्श्वे ददर्श ताम्  ।
सुप्तां रतिक्लमस्रस्तवस्त्रव्यक्ताङ्गसौष्ठवाम्  ॥ कथासरित्सागर १२,२०.८ (वेतालपञ्चविंशतिका १३) ॥

तद्रूपहृतचित्तः सन्मदनान्धः स तत्क्षणम्  ।
सुप्तामेव निपत्यैतां गृहीत्वा नभसा ययौ  ॥ कथासरित्सागर १२,२०.९ (वेतालपञ्चविंशतिका १३) ॥

क्षणात्प्रबुद्धोऽथ युवा हरिस्वामी स तत्पतिः  ।
प्राणेश्वरीमपश्यंस्तामुदतिष्ठत्ससंभ्रमः  ॥ कथासरित्सागर १२,२०.१० (वेतालपञ्चविंशतिका १३) ॥

अहो किमेतत्क्व गता कुपिता सा नु किं मयि  ।
छन्ना जिज्ञासितुं किं मे चित्तं परिहसत्युत  ॥ कथासरित्सागर १२,२०.११ (वेतालपञ्चविंशतिका १३) ॥

इत्यनेकविकल्पौघव्याकुलस्तामितस्ततः  ।
हर्म्यप्रासादवलभीष्वन्विष्यन् सोऽभ्रमन्निशि  ॥ कथासरित्सागर १२,२०.१२ (वेतालपञ्चविंशतिका १३) ॥

अगृहोद्यानतश्चिन्वन् यन्न प्राप कुतोऽपि ताम्  ।
तत्स शोकाग्निसंतप्तो विललापाश्रुगद्गदम्  ॥ कथासरित्सागर १२,२०.१३ (वेतालपञ्चविंशतिका १३) ॥

हा चन्द्रबिम्बवदने हा ज्योत्स्नागौरी हा प्रिये  ।
रात्र्या तुल्यगुणद्वेषात्किं नु सोढासि नानया  ॥ कथासरित्सागर १२,२०.१४ (वेतालपञ्चविंशतिका १३) ॥

त्वया कान्त्या जितो बिभ्यदिव चन्दनशीतलैः  ।
करैरसुखयद्यो मां सोऽयमिन्दुस्त्वया विना  ॥ कथासरित्सागर १२,२०.१५ (वेतालपञ्चविंशतिका १३) ॥

लब्धान्तर इवेदानीं तैरेव तुदति प्रिये  ॥ कथासरित्सागर १२,२०.१६ (वेतालपञ्चविंशतिका १३) ॥
प्रज्वलद्भिरिवाङ्गारैर्विषदिग्धैरिवाशुगैः

इत्यादि क्रन्दतस्तस्य सा हरिस्वामिनस्तदा  ।
कृच्छ्राद्व्यतीयाय निशा न पुनर्विरहव्यथा  ॥ कथासरित्सागर १२,२०.१७ (वेतालपञ्चविंशतिका १३) ॥

प्रातर्बिभेद विश्वस्य करैः संतमसं रविः  ।
भेत्तुं न चक्षमे तस्य मोहान्धतमसं पुनः  ॥ कथासरित्सागर १२,२०.१८ (वेतालपञ्चविंशतिका १३) ॥

विलब्ध इव चक्राह्वैस्तस्य तीर्णनिशैस्तदा  ।
भेजे शतगुनीभावं करुणाक्रन्दितध्वनिः  ॥ कथासरित्सागर १२,२०.१९ (वेतालपञ्चविंशतिका १३) ॥

स्वजनैः सान्त्व्यमानोऽपि वियोगानलदीपितः  ।
न च लेभे द्विजयुवा धृतिं तां प्रेयसीं विना  ॥ कथासरित्सागर १२,२०.२० (वेतालपञ्चविंशतिका १३) ॥

इह स्थितमिह स्नातं कृतमत्र प्रसाधनम्  ।
विहृतं च तयात्रेति ययौ त्वित इतो रुदन्  ॥ कथासरित्सागर १२,२०.२१ (वेतालपञ्चविंशतिका १३) ॥

मृता तावन्न सा तत्किमात्मैवं हन्यते त्वया  ।
अवश्यं तामवाप्तासि जीवञ्जातु कुतःचन  ॥ कथासरित्सागर १२,२०.२२ (वेतालपञ्चविंशतिका १३) ॥

तद्धैर्यमवलम्बस्व तां गवेषय च प्रियाम्  ।
अप्राप्यं नाम नेहास्ति धीरस्य व्यवसायिनः  ॥ कथासरित्सागर १२,२०.२३ (वेतालपञ्चविंशतिका १३) ॥

इति बन्धुसुहृद्वाक्यैर्बोधितः सोऽथ कृच्छ्रतः  ।
दिनैः कैःचिद्धरिस्वामी बबन्ध धृतिमास्थया  ॥ कथासरित्सागर १२,२०.२४ (वेतालपञ्चविंशतिका १३) ॥

अचिन्तयच्च सर्वस्वं कृत्वा ब्राह्मणसादहम्  ।
भ्रमामि तावत्तीर्थानि क्षपयाम्यघसंचयम्  ॥ कथासरित्सागर १२,२०.२५ (वेतालपञ्चविंशतिका १३) ॥

पापक्षयाद्धि तां जातु प्रियां भ्राम्यन्नवाप्नुयाम्  ।
इत्यालोच्य यथावस्थं स्नानाद्युत्थाय सोऽकरोत् ॥ कथासरित्सागर १२,२०.२६ (वेतालपञ्चविंशतिका १३) ॥

अन्येद्युश्च विचित्रान्नपानं सत्त्रे द्विजन्मनाम्  ।
चकारावारितं किं च ददौ धनमशेषतः  ॥ कथासरित्सागर १२,२०.२७ (वेतालपञ्चविंशतिका १३) ॥

ब्राह्मण्यमात्रवित्तस्य निःगत्यैव स्वदेशतः  ।
प्रियाप्राप्तीच्छया सोऽथ तीर्थानि भ्रमितुं ययौ  ॥ कथासरित्सागर १२,२०.२८ (वेतालपञ्चविंशतिका १३) ॥

भ्राम्यतश्च जगामास्य भीमो ग्रीष्मर्तुकेसरी  ।
प्रचण्डादित्यवदनो दीप्ततद्रश्मिकेसरः  ॥ कथासरित्सागर १२,२०.२९ (वेतालपञ्चविंशतिका १३) ॥

प्रियाविरहसंतप्तपान्थनिःश्वासमारुतैः  ।
न्यस्तोष्माण इवात्युष्णा वान्ति स्म च समीरणाः  ॥ कथासरित्सागर १२,२०.३० (वेतालपञ्चविंशतिका १३) ॥

शुष्यद्विदीर्णपङ्काश्च हृदयैः स्फुटितैरिव  ।
जलाशया ददृशिरे घर्मलुप्ताम्बुसंपदः  ॥ कथासरित्सागर १२,२०.३१ (वेतालपञ्चविंशतिका १३) ॥

चीरीचीत्कारमुखरास्तापम्लानदलाधराः  ।
मधुश्रीविरहान्मार्गेष्वरुदन्निव पादपाः  ॥ कथासरित्सागर १२,२०.३२ (वेतालपञ्चविंशतिका १३) ॥

तस्मिन् कालेऽर्कतापेन वियोगेन क्षुधा तृषा  ।
नित्याध्वना च स क्लान्तो विरूक्षक्षामधूसरः  ॥ कथासरित्सागर १२,२०.३३ (वेतालपञ्चविंशतिका १३) ॥

भोजनार्थि हरिस्वामी प्राप ग्रामं क्वचिद्भ्रमन्  ।
पद्मनाभाभिधानस्य गृहं विप्रस्य सत्त्रिणः  ॥ कथासरित्सागर १२,२०.३४ (वेतालपञ्चविंशतिका १३) ॥

तत्र दृष्ट्वा स भुञ्जानान् विप्रानभ्यन्तरे बहून्  ।
द्वारशाखां समालम्ब्य तस्थौ निःशब्दनिःचलः  ॥ कथासरित्सागर १२,२०.३५ (वेतालपञ्चविंशतिका १३) ॥

तथास्थितं तमालोक्य सत्त्रिणस्तस्य गेहिनी  ।
पद्मनाभस्य संजातदया साध्वी व्यचिन्तयत् ॥ कथासरित्सागर १२,२०.३६ (वेतालपञ्चविंशतिका १३) ॥

अहो क्षुन्नाम गुर्व्येषा न कुर्यात्कस्य लाघवम्  ।
यदेवमयमन्नार्थी कोऽप्यास्ते द्वार्यधःमुखः  ॥ कथासरित्सागर १२,२०.३७ (वेतालपञ्चविंशतिका १३) ॥

दूराध्वाभ्यागतः स्नातस्तावत्क्षीणेन्द्रियः क्षुधा  ।
तदेषश्चान्नदानस्य पात्रमित्यवधार्य सा  ॥ कथासरित्सागर १२,२०.३८ (वेतालपञ्चविंशतिका १३) ॥

परमान्नभृतं साध्वी तस्मै सघृतशर्करम्  ।
पात्रमुत्क्षिप्य पाणिभ्यामानीय प्रश्रिता ददौ  ॥ कथासरित्सागर १२,२०.३९ (वेतालपञ्चविंशतिका १३) ॥

जगाद चैतं भुङ्क्ष्वैतद्गत्वा वापीतटे क्वचित् ।
इदं स्थानं समुच्छिष्टं भुञ्जानैर्ब्राह्मनैर्वृतम्  ॥ कथासरित्सागर १२,२०.४० (वेतालपञ्चविंशतिका १३) ॥

तथेति सोऽन्नपात्रं तद्गृहीत्वा नातिदूरतः  ।
गत्वा स्थापितवान् वाप्यास्तटे वटतरोरधः  ॥ कथासरित्सागर १२,२०.४१ (वेतालपञ्चविंशतिका १३) ॥

प्रक्षाल्य पाणिपादं च वाप्यामाचम्य चात्र सः  ।
यावद्भक्षयितुं तुष्टः परमान्नमुपैति तत् ॥ कथासरित्सागर १२,२०.४२ (वेतालपञ्चविंशतिका १३) ॥

तावद्गृहीत्वा कृष्णाहिं चञ्च्वा पादयुगेन च  ।
श्येनः कुतःचिदागत्य तरौ तस्मिन्नुपाविशत् ॥ कथासरित्सागर १२,२०.४३ (वेतालपञ्चविंशतिका १३) ॥

तेन तस्योह्यमानस्य सर्पस्याक्रम्य पक्षिणा  ।
उत्क्रान्तजीवितस्यास्याद्विषलाला विनिर्ययौ  ॥ कथासरित्सागर १२,२०.४४ (वेतालपञ्चविंशतिका १३) ॥

सा तत्राधःस्थिते तस्मिन्नन्नपात्रेऽपतत्तदा  ।
तच्चादृष्ट्वा हरिस्वामी स एत्यान्नमभुङ्क्त तत् ॥ कथासरित्सागर १२,२०.४५ (वेतालपञ्चविंशतिका १३) ॥

क्षुधार्तस्य तदा तस्य मृष्टान्नं तत्क्षणेन तत् ।
कृत्स्नं भुक्तवतस्तीव्रा प्रोदभूद्विषवेदना  ॥ कथासरित्सागर १२,२०.४६ (वेतालपञ्चविंशतिका १३) ॥

अहो विधौ विपर्यस्ते न विपर्यस्यतीह किम्  ।
यद्विषीभूतमन्नं मे सक्षीरघृटशर्करम्  ॥ कथासरित्सागर १२,२०.४७ (वेतालपञ्चविंशतिका १३) ॥

इति जल्पन् विषार्तः स हरिस्वामी परिस्खलन्  ।
गत्वा तां सत्त्रिणस्तस्य विप्रस्योवाच गेहिनीम्  ॥ कथासरित्सागर १२,२०.४८ (वेतालपञ्चविंशतिका १३) ॥

त्वद्दत्ताद्विषमन्नान्मे जातं तद्विषमन्त्रिणम्  ।
कम्चिन्ममानय क्षिप्रं ब्रह्महत्यान्यथास्ति ते  ॥ कथासरित्सागर १२,२०.४९ (वेतालपञ्चविंशतिका १३) ॥

इत्युक्त्वैव स तां साध्वीं किमेतदिति विह्वलाम्  ।
हरिस्वामी परावृत्तनेत्रः प्राणैर्व्ययुज्यत  ॥ कथासरित्सागर १२,२०.५० (वेतालपञ्चविंशतिका १३) ॥

ततः सा तेन निःदोषाप्यातिथेय्यपि सत्त्रिणा  ।
भार्या निष्कासिता गेहान्मिथ्यातिथिवधक्रुधा  ॥ कथासरित्सागर १२,२०.५१ (वेतालपञ्चविंशतिका १३) ॥

साप्युत्पन्नमृषावद्या सुशुभादपि कर्मणः  ।
जातावमाना तपसे साध्वी तीर्थमशिशृइयत् ॥ कथासरित्सागर १२,२०.५२ (वेतालपञ्चविंशतिका १३) ॥

कस्य विप्रवधः सोऽस्तु सर्पश्येनान्नदेश्विति  ।
तदभूद्धर्मराजाग्रे वादो नासीत्तु निःणयः  ॥ कथासरित्सागर १२,२०.५३ (वेतालपञ्चविंशतिका १३) ॥

तत्त्रिविक्रमसेन त्वं रजन् ब्रूहि ममाधुना  ।
कस्य सा ब्रह्महत्येति पूर्वः शापः स तेऽन्यथा  ॥ कथासरित्सागर १२,२०.५४ (वेतालपञ्चविंशतिका १३) ॥

इति वेतालतो राजा श्रुत्वा शापनियन्त्रितः  ।
स त्रिविक्रमसेनस्तं मुक्तमौनोऽब्रवीदिदम्  ॥ कथासरित्सागर १२,२०.५५ (वेतालपञ्चविंशतिका १३) ॥

तस्य तत्पातकं तावत्सर्पस्य यदि वास्य कः  ।
विवशस्यापराधोऽस्ति भक्ष्यमाणस्य शत्रुणा  ॥ कथासरित्सागर १२,२०.५६ (वेतालपञ्चविंशतिका १३) ॥

अथ स्येनस्य तेनापि किं दुष्टं क्षुधितात्मना  ।
अकस्मात्प्राप्तमानीय भक्ष्यं भक्षयता निजम्  ॥ कथासरित्सागर १२,२०.५७ (वेतालपञ्चविंशतिका १३) ॥

दंपत्योरन्नदात्रोर्वा तयोरेकस्य वा कुतः  ।
अभाव्यदोषौ धर्मैकप्रवृत्तौ तावुभौ यतः  ॥ कथासरित्सागर १२,२०.५८ (वेतालपञ्चविंशतिका १३) ॥

तदहं तस्य मन्ये सा ब्रह्महत्या जडात्मनः  ।
अविचार्यैव यो ब्रूयादेषामेकतमस्य ताम्  ॥ कथासरित्सागर १२,२०.५९ (वेतालपञ्चविंशतिका १३) ॥

इत्युक्तवतोऽस्य नृपस्यांसाद्भूयोऽप्यगात्स वेतालः  ।
निजपदमेव नृपोऽपि स पुनरपि धीरस्तमन्वगादेव  ॥ कथासरित्सागर १२,२०.६० (वेतालपञ्चविंशतिका १३) ॥





स त्रिविक्रमसेनोऽथ गत्वा तं शिंशपातरोः  ।
भूयोऽप्यासाद्य वेतालं स्कन्धे जग्राह भूपतिः  ॥ कथासरित्सागर १२,२१.१ (वेतालपञ्चविंशतिका १४) ॥

प्रस्थितं च तमुर्वीशं स वेतालोऽभ्यधात्पुनः  ।
राजञ्श्रान्तोऽसि तच्चित्रां कथामाख्यामि ते शृणु  ॥ कथासरित्सागर १२,२१.२ (वेतालपञ्चविंशतिका १४) ॥

अस्त्ययोध्येति नगरी राजधानी बभूव या  ।
रक्षःकुलकृतान्तस्य रामरूपस्य शार्ङ्गिणः  ॥ कथासरित्सागर १२,२१.३ (वेतालपञ्चविंशतिका १४) ॥

तस्यां राजाभवद्वीरकेतुर्नाम ररक्ष यः  ।
क्षोणीमिमां महाबाहुः प्राकारो नगरीमिव  ॥ कथासरित्सागर १२,२१.४ (वेतालपञ्चविंशतिका १४) ॥

तस्मिन्महीपतावस्यां पुर्यामेको महावणिक् ।
रत्नदत्ताभिधानोऽभूद्वणिङ्नीवहनायकः  ॥ कथासरित्सागर १२,२१.५ (वेतालपञ्चविंशतिका १४) ॥

नन्दयन्त्यभिधानायां पत्न्यां तस्योदपद्यत  ।
सुता रत्नवती नाम देवताराधनार्जिता  ॥ कथासरित्सागर १२,२१.६ (वेतालपञ्चविंशतिका १४) ॥

सा च तस्य पितुर्वेश्मन्यवर्धत मनस्विनी  ।
रूपलावण्यविनयैः सहैव सहजैर्गुणैः  ॥ कथासरित्सागर १२,२१.७ (वेतालपञ्चविंशतिका १४) ॥

यौवनस्थां च तां तस्माद्रत्नदत्तान्न केवलम्  ।
महान्तो वणिजो यावद्राजानोऽपि ययाचिरे  ॥ कथासरित्सागर १२,२१.८ (वेतालपञ्चविंशतिका १४) ॥

सा तु पुम्द्वेषिणी नैच्छद्भर्तारमपि वासवम्  ।
प्राणत्यागोद्यता सेहे न विवाहकथामपि  ॥ कथासरित्सागर १२,२१.९ (वेतालपञ्चविंशतिका १४) ॥

तेन तस्याः पिता तूष्णीं तस्थौ वात्सल्यदुःस्थितः  ।
स च प्रवादोऽयोद्यायां तस्यां सर्वत्र पप्रथे  ॥ कथासरित्सागर १२,२१.१० (वेतालपञ्चविंशतिका १४) ॥

अत्रान्तरे सदा चौरैर्मुष्यमाणाः किलाखिलाः  ।
संभूयात्र नृपं पौरा वीरकेतुं व्यजिज्ञपन्  ॥ कथासरित्सागर १२,२१.११ (वेतालपञ्चविंशतिका १४) ॥

नित्यं मुष्यामहे चौरई रात्रौ रात्राविह प्रभो  ।
लक्ष्यन्ते ते च नास्माभिस्तद्देवो वेत्तु यत्परम्  ॥ कथासरित्सागर १२,२१.१२ (वेतालपञ्चविंशतिका १४) ॥

इति पौरैः स विज्ञप्तो राजा तामभितः पुरीम्  ।
तस्करान्वेषणे छन्नानादिशद्रत्रिरक्षकान्  ॥ कथासरित्सागर १२,२१.१३ (वेतालपञ्चविंशतिका १४) ॥

तेऽपि प्रापुर्न यच्चौरान् पुरी सामुष्यतैव च  ।
तदैकदा स्वयं राजा निशि स्वैरं विनिर्ययौ  ॥ कथासरित्सागर १२,२१.१४ (वेतालपञ्चविंशतिका १४) ॥

एकाकी चात्तशस्त्रोऽत्र भ्रमन् सोऽपश्यदेकतः  ।
एकं प्राकारपृष्टेन यान्तं कमपि पूरुषम्  ॥ कथासरित्सागर १२,२१.१५ (वेतालपञ्चविंशतिका १४) ॥

निःशब्दपदविन्यासविचित्रगतिकौशलम्  ।
सशङ्कलोलनयनं पश्यन्तं पृष्टतो मुहुः  ॥ कथासरित्सागर १२,२१.१६ (वेतालपञ्चविंशतिका १४) ॥

अयं स नूनं चौरो मे मुष्णात्येकचरः पुरीम्  ।
इति मत्वैव निकटं स तस्योपययौ नृपः  ॥ कथासरित्सागर १२,२१.१७ (वेतालपञ्चविंशतिका १४) ॥

ततः स चौरो दृष्ट्वा तं नृपं कोऽसीत्यभाषत  ।
चौरोऽहमिति राजा तं चौरं प्रत्यब्रवीत्स तम्  ॥ कथासरित्सागर १२,२१.१८ (वेतालपञ्चविंशतिका १४) ॥

सोऽथ चौरोऽभ्यधाद्दृष्ट्वा तर्हि तुल्योऽसि मे सुहृत् ।
तदेहि मद्गृहं तावन्मित्राचारं करोमि ते  ॥ कथासरित्सागर १२,२१.१९ (वेतालपञ्चविंशतिका १४) ॥

तच्छ्रुत्वा स तथेत्युक्त्वा तेनैव सह भूपतिः  ।
ययौ वनान्तःधरणीखातान्तःवर्ति तद्गृहम्  ॥ कथासरित्सागर १२,२१.२० (वेतालपञ्चविंशतिका १४) ॥

अशेषभोगभोगाढ्यं भास्वद्दीपप्रकाशितम्  ।
नवीनमिव पातालं बलिराजानधिष्ठितम्  ॥ कथासरित्सागर १२,२१.२१ (वेतालपञ्चविंशतिका १४) ॥

तत्र प्रविष्टे तस्मिंश्च कृतासनपरिग्रहे  ।
राज्ञि सोऽभ्यन्तरगृहं प्रविवेशाथ तस्करः  ॥ कथासरित्सागर १२,२१.२२ (वेतालपञ्चविंशतिका १४) ॥

तत्क्षणं च तमेत्यैका दासी तत्रावदन्नृपम्  ।
महाभाग प्रविष्टस्त्वमिह मृत्युमुखे कथम्  ॥ कथासरित्सागर १२,२१.२३ (वेतालपञ्चविंशतिका १४) ॥

एकचौरो ह्यसौ पापं निःगत्यातः करिष्यति  ।
ध्रुवं विस्वासघातीति तदितस्त्वरितं व्रज  ॥ कथासरित्सागर १२,२१.२४ (वेतालपञ्चविंशतिका १४) ॥

इत्युक्तः स तया राजा निःगत्यैव ततो द्रुतम्  ।
गत्वा स्वराजधानीं च निशि सैन्यान्यसज्जयत् ॥ कथासरित्सागर १२,२१.२५ (वेतालपञ्चविंशतिका १४) ॥

संनद्धसैन्यश्चागत्य दस्योस्तस्य रुरोध तत् ।
भूगृहद्वारविवरं रसत्तूर्याकुलैर्बलैः  ॥ कथासरित्सागर १२,२१.२६ (वेतालपञ्चविंशतिका १४) ॥

ततो रुद्धे गृहे वृत्तं प्रतिभेदमवेत्य सः  ।
मरणे निःचितश्चौरः शूरो युद्धाय निर्ययौ  ॥ कथासरित्सागर १२,२१.२७ (वेतालपञ्चविंशतिका १४) ॥

निःगतश्च रणे चक्रे पराक्रमममानुषम्  ।
करांश्चकर्त करिणां जङ्घाश्चिच्छेद वाजिनाम्  ॥ कथासरित्सागर १२,२१.२८ (वेतालपञ्चविंशतिका १४) ॥

जहार च शिरांस्येको भटानां खड्गचर्मभृत् ।
ततस्तं क्षपितानीकमभ्यधावत्स्वयं नृपः  ॥ कथासरित्सागर १२,२१.२९ (वेतालपञ्चविंशतिका १४) ॥

स तस्य खड्गविद्याज्ञो राजा करणयुक्तितः  ।
हस्ताज्जहार निःत्रिंशमथ तां क्षुरिकामपि  ॥ कथासरित्सागर १२,२१.३० (वेतालपञ्चविंशतिका १४) ॥

अशस्त्रं मुक्तशस्त्रोऽथ बाहुयुद्धेन तं नृपः  ।
चौरं निहत्य धरणौ सजीवग्राहमग्रहीत् ॥ कथासरित्सागर १२,२१.३१ (वेतालपञ्चविंशतिका १४) ॥

निनाय तं च संयम्य सधनं नगरीं निजाम्  ।
प्रातश्चाज्ञापयत्तस्य शूलारोपणनिग्रहम्  ॥ कथासरित्सागर १२,२१.३२ (वेतालपञ्चविंशतिका १४) ॥

नीयमानं च तं वध्यभूमिं चौरं सडिण्डिमम्  ।
ददर्श सा रत्नवती वणिक्कन्यात्र हर्म्यतः  ॥ कथासरित्सागर १२,२१.३३ (वेतालपञ्चविंशतिका १४) ॥

व्रणितं धूलिलिप्ताङ्गमप्येतं मारमोहिता  ।
दृष्ट्वैव गत्वा पितरं रत्नदत्तमुवाच सा  ॥ कथासरित्सागर १२,२१.३४ (वेतालपञ्चविंशतिका १४) ॥

वधाय नीयते योऽयमेष भर्ता वृतो मया  ।
तन्नृपाद्रक्ष तातैनं न चेदेनमनु म्रिये  ॥ कथासरित्सागर १२,२१.३५ (वेतालपञ्चविंशतिका १४) ॥

तच्छ्रुत्वा तां पितावादीत्किमिदं पुत्रि भाषसे  ।
या त्वं नेच्छसि भूपालामपि भर्तॄनभीप्सतः  ॥ कथासरित्सागर १२,२१.३६ (वेतालपञ्चविंशतिका १४) ॥

सा पापं तस्करमिमं वाञ्छस्यापद्गतं कथम्  ।
इत्यादि पित्रा प्रोक्तापि निःचयान्न चचाल सा  ॥ कथासरित्सागर १२,२१.३७ (वेतालपञ्चविंशतिका १४) ॥

ततः स तत्पिता गत्वा तस्य चौरस्य सत्वरम्  ।
सर्वस्वेनापि राजानं वधान्मोक्षमयाचत  ॥ कथासरित्सागर १२,२१.३८ (वेतालपञ्चविंशतिका १४) ॥

राजा तु तं न तत्याज हेमकोटिशतैरपि  ।
स्वशरीरपणानीतं चौरं सर्वापहारिणम्  ॥ कथासरित्सागर १२,२१.३९ (वेतालपञ्चविंशतिका १४) ॥

ततः पितर्युपायाते विमुखे सा वणिक्सुता  ।
अनुमर्तुं कृतस्नाना वार्यमाणापि बन्धुभिः  ॥ कथासरित्सागर १२,२१.४० (वेतालपञ्चविंशतिका १४) ॥

आरुह्य शिबिकां तस्य दस्योर्वध्यभुवं ययौ  ।
अन्वीयमाना रुदता पित्रा मात्रा जनेन च  ॥ कथासरित्सागर १२,२१.४१ (वेतालपञ्चविंशतिका १४) ॥

तावच्च वधकैः सोऽत्र चौरः शूलेऽधिरोपितः  ।
तां ददर्श गलत्प्राणस्तथा सज्ञातिमागताम्  ॥ कथासरित्सागर १२,२१.४२ (वेतालपञ्चविंशतिका १४) ॥

जनाच्छ्रुत्वा च वृत्तान्तमश्रु मुक्त्वा क्षणं ततः  ।
हसन् स चौरः किमपि प्राणाञ्शूलगतो जहौ  ॥ कथासरित्सागर १२,२१.४३ (वेतालपञ्चविंशतिका १४) ॥

ततोऽवतारितं शूलात्सा तच्चौरकलेवरम्  ।
आदाय चारुरोहात्र चितां साध्वी वणिक्सुता  ॥ कथासरित्सागर १२,२१.४४ (वेतालपञ्चविंशतिका १४) ॥

तत्क्षणं च श्मशानेऽत्र भैरवः कृतसंनिधिः  ।
अदृश्यो भगवानेवं तामुवाचान्तरिक्षतः  ॥ कथासरित्सागर १२,२१.४५ (वेतालपञ्चविंशतिका १४) ॥

अस्मिन् स्वयम्वरपतावेवं भक्त्या तवानया  ।
तुष्टोऽस्मि तद्वरं मत्तः प्रार्थयस्व पतिव्रते  ॥ कथासरित्सागर १२,२१.४६ (वेतालपञ्चविंशतिका १४) ॥

तच्छ्रुत्वैव वरं देवादेवं वव्रे प्रणम्य सा  ।
नाथ पुत्रशतं भूयादपुत्रस्यापि मत्पितुः  ॥ कथासरित्सागर १२,२१.४७ (वेतालपञ्चविंशतिका १४) ॥

येनानन्यसुतो नैषः प्राणाञ्जह्यान्मया विना  ।
इति प्रोक्तवतीमेनां साध्वीं देवोऽब्रवीत्पुनः  ॥ कथासरित्सागर १२,२१.४८ (वेतालपञ्चविंशतिका १४) ॥

पितुः पुत्रशतं तेऽस्तु वरमन्यं वृणीष्व च  ।
त्वादृशी दृढसत्त्वा हि नैतावन्मात्रमर्हति  ॥ कथासरित्सागर १२,२१.४९ (वेतालपञ्चविंशतिका १४) ॥

तदाकर्ण्याथ सावादीत्प्रसन्नो मयि चेत्प्रभुः  ।
तज्जीवत्वेष भर्ता मे धार्मिकश्च सदास्त्विति  ॥ कथासरित्सागर १२,२१.५० (वेतालपञ्चविंशतिका १४) ॥

एवमस्त्वक्षतो जीवन्नुत्तिष्ठत्वेष ते पतिः  ।
धार्मिकश्चास्तु राजास्य वीरकेतुश्च तुष्यतु  ॥ कथासरित्सागर १२,२१.५१ (वेतालपञ्चविंशतिका १४) ॥

इत्युक्तवत्यनालक्ष्यमूर्तौ शर्वे नभःस्थिते  ।
उत्तस्थावक्षताङ्गोऽत्र चौरो जीवंस्तदैव सः  ॥ कथासरित्सागर १२,२१.५२ (वेतालपञ्चविंशतिका १४) ॥

ततो विस्मितहृष्टः सन् रत्नदत्तः सुतां वणिक् ।
आदाय तां रत्नवतीं चौरं जामातरं च तम्  ॥ कथासरित्सागर १२,२१.५३ (वेतालपञ्चविंशतिका १४) ॥

प्रहृष्टैर्बान्धवैः साकं प्रविश्य निजमन्दिरम्  ।
लब्धपुत्रवरश्चक्रे स्वानन्दोचितमुत्सवम्  ॥ कथासरित्सागर १२,२१.५४ (वेतालपञ्चविंशतिका १४) ॥

ज्ञातवृत्तान्ततुष्टश्च तदैवानाय्य तं नृपः  ।
एकवीरं वीरकेतुश्चौरं सेनापतिं व्यधात् ॥ कथासरित्सागर १२,२१.५५ (वेतालपञ्चविंशतिका १४) ॥

चौर्यान्निवृत्तोऽथ स तां परिणीय वणिक्सुताम्  ।
एकवीरः सुखं तस्थौ मार्गस्थो राजसंमतः  ॥ कथासरित्सागर १२,२१.५६ (वेतालपञ्चविंशतिका १४) ॥

इति कथयित्वा स कथां वेतालो दत्तपूर्वशापभयम्  ।
अंसस्थितस्त्रिविक्रमसेनं पप्रच्छ तं क्षितिपम्  ॥ कथासरित्सागर १२,२१.५७ (वेतालपञ्चविंशतिका १४) ॥

राजन् ब्रूहि सपितृकामुपस्थितां तां वणिक्सुतां दृष्ट्वा  ।
चौरेण शूलपृष्टे रुदितं हसितं च किं तेन  ॥ कथासरित्सागर १२,२१.५८ (वेतालपञ्चविंशतिका १४) ॥

अथ राजा प्रत्यवदद्रुदितं चौरेण दुःखतस्तेन  ।
नास्यानृण्यमकारणबन्धोर्यातोऽस्मि वणिज इति  ॥ कथासरित्सागर १२,२१.५९ (वेतालपञ्चविंशतिका १४) ॥

आश्चर्यतश्च हसितं किमियं कन्या नृपान् वरान् हित्वा  ।
मय्यस्मिन्ननुरक्ता स्त्रीचित्तमहो विचित्रमिति  ॥ कथासरित्सागर १२,२१.६० (वेतालपञ्चविंशतिका १४) ॥

इत्युक्तवाक्यस्य महीभृतोऽंसान्मायी स्वशक्त्यैव तदा जगाम  ।
स्वं धाम वेतालवरः स राजाप्येतं पुनः पूर्ववदन्वगच्छत् ॥ कथासरित्सागर १२,२१.६१ (वेतालपञ्चविंशतिका १४) ॥





ततो गत्वा पुनः प्राप्य वेतालं शिंशपातरोः  ।
स त्रिविक्रमसेनस्तमादायोदचलत्पुनः  ॥ कथासरित्सागर १२,२२.१ (वेतालपञ्चविंशतिका १५) ॥

आयान्तं तं च राजानं स वेतालोऽंसपृष्ठगः  ।
जगाद भूयोऽप्येतां ते राजन् वच्मि कथां शृणु  ॥ कथासरित्सागर १२,२२.२ (वेतालपञ्चविंशतिका १५) ॥

अभून्नेपालविषये नाम्ना शिवपुरं पुरम्  ।
यथार्थनामा तत्रासीद्यशःकेतुः पुरा नृपः  ॥ कथासरित्सागर १२,२२.३ (वेतालपञ्चविंशतिका १५) ॥

स मन्त्रिणि न्यस्य भरं प्रज्ञासागरसंज्ञके  ।
चन्द्रप्रभाख्यया देव्या सार्धं भोगानसेवत  ॥ कथासरित्सागर १२,२२.४ (वेतालपञ्चविंशतिका १५) ॥

कालेन तस्यां देव्यां च तस्याजायत कन्यका  ।
राज्ञः शशिप्रभा नाम जगन्नेत्रशशिप्रभा  ॥ कथासरित्सागर १२,२२.५ (वेतालपञ्चविंशतिका १५) ॥

क्रमेण यौवनस्था सा मधुमासे कदाचन  ।
ययौ यात्रोत्सवं द्रष्टुमुद्यानं सपरिच्छदा  ॥ कथासरित्सागर १२,२२.६ (वेतालपञ्चविंशतिका १५) ॥

तत्रैकदेशेऽपश्यत्तां कुसुमावचयोद्यताम्  ।
उत्क्षिप्तबाहुलतिकालक्षितैकपयःधराम्  ॥ कथासरित्सागर १२,२२.७ (वेतालपञ्चविंशतिका १५) ॥

प्रसूनवृन्तविगलत्संदंशकरशोभिनीम्  ।
आढ्यपुत्रो मनःस्वामी नाम यात्रागतो द्विजः  ॥ कथासरित्सागर १२,२२.८ (वेतालपञ्चविंशतिका १५) ॥

स तया दृष्टया सद्यो हृतस्य मनसो युवा  ।
मनःस्वाम्यपि नैवाभूत्स्वामी मदनमोहितः  ॥ कथासरित्सागर १२,२२.९ (वेतालपञ्चविंशतिका १५) ॥

मार्गणानां कृते किं स्विद्रतिरेषा मनःभुवः  ।
वसन्तसंभृतानीह पुष्पाण्युच्चिनुते स्वयम्  ॥ कथासरित्सागर १२,२२.१० (वेतालपञ्चविंशतिका १५) ॥

किं वार्चयितुकामेयं माधवं वनदेवता  ।
इति संचिन्तयन्तं तं साप्यपश्यन्नृपात्मजा  ॥ कथासरित्सागर १२,२२.११ (वेतालपञ्चविंशतिका १५) ॥

दृष्टमात्रे च सा तस्मिन् साङ्गे नव इव स्मरे  ।
न पुष्पाणि न चाङ्गानि सोत्का नात्मानमस्मरत् ॥ कथासरित्सागर १२,२२.१२ (वेतालपञ्चविंशतिका १५) ॥

इत्यन्योऽन्यनवप्रेमसरसौ यावदत्र तौ  ।
तिष्ठतस्तावदुदभूद्धाहाहेति महारवः  ॥ कथासरित्सागर १२,२२.१३ (वेतालपञ्चविंशतिका १५) ॥

किमेतदिति चोत्क्षिप्तकम्धरं पश्यतोस्तयोः  ।
आयादत्रोपलब्धान्यगजगन्धोत्थया रुषा  ॥ कथासरित्सागर १२,२२.१४ (वेतालपञ्चविंशतिका १५) ॥

भग्नालानो विनिर्गत्य मत्तो मार्गद्रुमान् रुजन्  ।
पतिताधोरनो धावंल्लम्बमानाङ्कुशः करी  ॥ कथासरित्सागर १२,२२.१५ (वेतालपञ्चविंशतिका १५) ॥

ततः परिजने त्रस्तविद्रुते तां ससंभ्रमम्  ।
राजपुत्रीं प्रधाव्यैव दोर्भ्यामुत्क्षिप्य चैककाम्  ॥ कथासरित्सागर १२,२२.१६ (वेतालपञ्चविंशतिका १५) ॥

अङ्गैः किम्चित्कृताश्लेषां भयप्रेमत्रपाकुलाम्  ।
निनाय स मनःस्वामी सुदूरं गजगोचरात् ॥ कथासरित्सागर १२,२२.१७ (वेतालपञ्चविंशतिका १५) ॥

अथागतैः परिजनैः स्तुवद्भिस्तं द्विजोत्तमम्  ।
मुहुर्विवृत्य पश्यन्ती सा निन्ये निजमन्दिरम्  ॥ कथासरित्सागर १२,२२.१८ (वेतालपञ्चविंशतिका १५) ॥

तत्र तस्थौ तमेवार्ता स्मरन्ती प्राणदायिनम्  ।
स्मराग्निपुटपाकेन पच्यमाना दिवानिशम्  ॥ कथासरित्सागर १२,२२.१९ (वेतालपञ्चविंशतिका १५) ॥

सोऽप्युद्यानान्मनःस्वामी तदा तस्मादनुव्रजन्  ।
स्वान्तःपुरप्रविष्टां तां दृष्ट्वा सोत्को व्यचिन्तयत् ॥ कथासरित्सागर १२,२२.२० (वेतालपञ्चविंशतिका १५) ॥

नैतां विनाधुना स्थातुं जीवितुं वाहमुत्सहे  ।
तन्मे श्रीमूलदेवोऽत्र धूर्थः सिद्धो गुरुर्गतिः  ॥ कथासरित्सागर १२,२२.२१ (वेतालपञ्चविंशतिका १५) ॥

इति संचिन्त्य कथमप्यस्मिन्नवसिते दिने  ।
प्रतो ययौ गुरोस्तस्य मूलदेवस्य सोऽन्तिकम्  ॥ कथासरित्सागर १२,२२.२२ (वेतालपञ्चविंशतिका १५) ॥

ददर्श तं च मित्रेण शशिना नित्य संगतम्  ।
सिद्धमायाद्भुतपथं सशरीरमिवाम्बरम्  ॥ कथासरित्सागर १२,२२.२३ (वेतालपञ्चविंशतिका १५) ॥

न्यवेदयच्च तत्तस्मै प्रणम्य स्वमनीषितम्  ।
सोऽपि साधयितुं तस्य प्रतिपेदे विहस्य तत् ॥ कथासरित्सागर १२,२२.२४ (वेतालपञ्चविंशतिका १५) ॥

ततः स योगगुलिकां क्षिप्त्वा धूर्तपतिर्मुखे  ।
मूलदेवो व्यधाद्वृद्धब्राह्मणाकृतिमात्मनः  ॥ कथासरित्सागर १२,२२.२५ (वेतालपञ्चविंशतिका १५) ॥

द्वितीयां गुलिकां दत्त्वा मुखक्षेप्यां चकार च  ।
सुकान्तकन्यकारूपं तं मनःस्वामिनं द्विजम्  ॥ कथासरित्सागर १२,२२.२६ (वेतालपञ्चविंशतिका १५) ॥

तद्रूपं तं समादाय गत्वा धूर्ताधिपोऽथ सः  ।
तत्प्रियाजनकं भूपमास्थाने तं व्यजिज्ञपत् ॥ कथासरित्सागर १२,२२.२७ (वेतालपञ्चविंशतिका १५) ॥

राजन्नेकोऽस्ति मे पुत्रः कन्या दूराच्च तत्कृते  ।
मयैषा याचितानीता स च क्वापि गतोऽधुना  ॥ कथासरित्सागर १२,२२.२८ (वेतालपञ्चविंशतिका १५) ॥

तमन्वेष्टुमहं यामि तदेषा रक्ष्यतां त्वया  ।
आनयामि सुतं यावत्त्वं हि विश्वस्य रक्षिता  ॥ कथासरित्सागर १२,२२.२९ (वेतालपञ्चविंशतिका १५) ॥

तच्छ्रुत्वा शापभीत्या च प्रतिपद्य स भूपतिः  ।
सुतामानाययामास यशःकेतुः शशिप्रभाम्  ॥ कथासरित्सागर १२,२२.३० (वेतालपञ्चविंशतिका १५) ॥

जगाद चैतां पुत्रीमां कन्यां रक्षेः स्वमन्दिरे  ।
स्वपार्श्व एव चाहारं शय्यां चास्याः प्रकल्पयेः  ॥ कथासरित्सागर १२,२२.३१ (वेतालपञ्चविंशतिका १५) ॥

इति पित्रोक्तया निन्ये कन्यारूपस्तथेति सः  ।
अन्तःपुरं मनःस्वामी राजपुत्र्या तया निजम्  ॥ कथासरित्सागर १२,२२.३२ (वेतालपञ्चविंशतिका १५) ॥

यथारुचि ततो याते मुलदेवे द्विजाकृतौ  ।
कन्यारूपः स तत्रासीन्मनःस्वामी प्रियान्तिके  ॥ कथासरित्सागर १२,२२.३३ (वेतालपञ्चविंशतिका १५) ॥

दिनैश्च तां सखीप्रीतिविस्रम्भं सम्यगागताम्  ।
एकदा विरहक्षामां शयनीयलुठत्तनुम्  ॥ कथासरित्सागर १२,२२.३४ (वेतालपञ्चविंशतिका १५) ॥

रात्रौ रहो राजसुतामासन्नशयनस्थितः  ।
कन्यारूपप्रतिच्छन्नो मनःस्वामी स पृष्टवान्  ॥ कथासरित्सागर १२,२२.३५ (वेतालपञ्चविंशतिका १५) ॥

सखि किं पाण्डुरछाया क्षीयमाणा दिने दिने  ।
कान्तपक्षवियुक्तेव दुःखितासि शशिप्रभे  ॥ कथासरित्सागर १२,२२.३६ (वेतालपञ्चविंशतिका १५) ॥

ब्रूहि मे को ह्यविश्वासः स्निग्धमुग्धे सखिजने  ।
इदानीं नैव भोक्ष्येऽहं न वदिष्यसि चेन्मम  ॥ कथासरित्सागर १२,२२.३७ (वेतालपञ्चविंशतिका १५) ॥

तच्छ्रुत्वा सा विनिःश्वस्य शनई राजसुताब्रवीत् ।
किं मे त्वय्यप्यविश्वासः शृणु तत्सखि वच्मि ते  ॥ कथासरित्सागर १२,२२.३८ (वेतालपञ्चविंशतिका १५) ॥

एकदाहं मधूद्यानयात्रां द्रष्टुं गताभवम्  ।
तत्रापश्यं च सुभगं कम्चिद्ब्राह्मणपुत्रकम्  ॥ कथासरित्सागर १२,२२.३९ (वेतालपञ्चविंशतिका १५) ॥

हिममुक्तेन्दुसश्रीकं दर्शनोद्दीपितस्मरम्  ।
मधुमासमिवालोकक्रीडालंकृतकाननम्  ॥ कथासरित्सागर १२,२२.४० (वेतालपञ्चविंशतिका १५) ॥

चकोरायितुमेते च प्रवृत्ते यावदुन्मुखे  ।
तन्मुखेन्दुद्युतिसुधापायिनी मे विलोचने  ॥ कथासरित्सागर १२,२२.४१ (वेतालपञ्चविंशतिका १५) ॥

तावत्स्रवन्मदजलस्तत्राकस्मान्निःर्गलः  ।
अकालकालमेघाभो गर्जन्नागान्महागजः  ॥ कथासरित्सागर १२,२२.४२ (वेतालपञ्चविंशतिका १५) ॥

तत्संभ्रमात्परिजने नष्टेऽहं भयविह्वला  ।
उत्क्षिप्य विप्रपुत्रेण नीता तेनैव दूरतः  ॥ कथासरित्सागर १२,२२.४३ (वेतालपञ्चविंशतिका १५) ॥

श्रीखण्डेनानुलिप्तेव सिक्तेव सुधया तथा  ।
अहं तदङ्गस्पर्शेन न जाने कां दशामगाम्  ॥ कथासरित्सागर १२,२२.४४ (वेतालपञ्चविंशतिका १५) ॥

क्षनाच्च परिवारेण मिलितेनावशा ततः  ।
इहानीतास्मि निक्षिप्ता स्वर्गादिव भुवस्तले  ॥ कथासरित्सागर १२,२२.४५ (वेतालपञ्चविंशतिका १५) ॥

तदाप्रभृति संकल्पैस्तैस्तैः कल्पितसंगमम्  ।
पश्यामि तं प्रबुद्धापि पार्श्वस्थं प्राणदं पतिम्  ॥ कथासरित्सागर १२,२२.४६ (वेतालपञ्चविंशतिका १५) ॥

सुप्ता स्वप्ने च कुर्वाणं चाटून्यालोकयामि तम्  ।
त्याजयन्तं हठाल्लज्जां चुम्बनालिङ्गनाधिभिः  ॥ कथासरित्सागर १२,२२.४७ (वेतालपञ्चविंशतिका १५) ॥

न च प्राप्नोम्यभव्या तन्नामाद्यज्ञानमोहिता  ।
तदेवं मां दहत्येष प्राणेशविरहानलः  ॥ कथासरित्सागर १२,२२.४८ (वेतालपञ्चविंशतिका १५) ॥

इति वाक्सुधया तस्याः पूर्णस्वश्रवणोदरः  ।
सानन्दः स मनःस्वामी विप्रकन्यावपुःधरः  ॥ कथासरित्सागर १२,२२.४९ (वेतालपञ्चविंशतिका १५) ॥

कृतार्थमानी मत्वा तं कालमात्मप्रकाशने  ।
स्वरूपं प्रकटीचक्रे निष्कृष्य गुलिकां मुखात् ॥ कथासरित्सागर १२,२२.५० (वेतालपञ्चविंशतिका १५) ॥

जगाद च विलोलाक्षि सोऽहमेवैषो यस्त्वया  ।
उद्याने दर्शनक्रीतो नीतो निःव्याजदासताम्  ॥ कथासरित्सागर १२,२२.५१ (वेतालपञ्चविंशतिका १५) ॥

त्वत्संस्तवक्षणभ्रंशात्क्लेशं तं चाप्तवानहम्  ।
यस्यैषः परिणामो मे कन्यारूपग्रहोऽभवत् ॥ कथासरित्सागर १२,२२.५२ (वेतालपञ्चविंशतिका १५) ॥

तस्मात्सफलयैतां मे विसोढां विरहव्यथाम्  ।
आत्मनश्च न तन्वङ्गि क्षमतेऽतः परं स्मरः  ॥ कथासरित्सागर १२,२२.५३ (वेतालपञ्चविंशतिका १५) ॥

एवं वदन्तं सहसा प्राणेशं तं विलोक्य सा  ।
आसीद्राजसुता क्षिप्रं स्नेहाश्चर्यत्रपाकुला  ॥ कथासरित्सागर १२,२२.५४ (वेतालपञ्चविंशतिका १५) ॥

अथात्यौत्सुक्यनिर्वृत्तगान्धर्वोद्वाहयोस्तयोः  ।
प्रेम्णस्तस्य मतो यादृक्तादृशोऽभूद्रतोत्सवः  ॥ कथासरित्सागर १२,२२.५५ (वेतालपञ्चविंशतिका १५) ॥

ततः सोऽत्र मनःस्वामी कृती तस्थौ द्विरूपभृत् ।
दिवा सगुलिकाः कन्या रात्रावगुलिकाः पुमान्  ॥ कथासरित्सागर १२,२२.५६ (वेतालपञ्चविंशतिका १५) ॥

गतेष्वथ दिनेष्वत्र यशःकेतोर्महीपतेः  ।
मृगाङ्कदत्तसंज्ञेन स्वशुर्येण निजा सुता  ॥ कथासरित्सागर १२,२२.५७ (वेतालपञ्चविंशतिका १५) ॥

दत्ता मृगाङ्कवत्याख्या महार्हविभवोत्तरा  ।
द्विजातये महामन्त्रिप्रज्ञासागरसूनवे  ॥ कथासरित्सागर १२,२२.५८ (वेतालपञ्चविंशतिका १५) ॥

तस्मिन्मातुलपुत्र्याः सा राजपुत्री शशिप्रभा  ।
विवाहे मातुलगृहं तज्जगाम निमन्त्रिता  ॥ कथासरित्सागर १२,२२.५९ (वेतालपञ्चविंशतिका १५) ॥

तया सह ययौ सोऽपि कन्यकापरिवारया  ।
विप्रपुत्रो मनःस्वामी कान्तकन्यास्वरूपधृत् ॥ कथासरित्सागर १२,२२.६० (वेतालपञ्चविंशतिका १५) ॥

तत्र तं कन्यकारूपधरं मन्त्रिसुतोऽथ सः  ।
दृष्ट्वा किल स्मरव्याधगाढबाणाहतोऽभवत् ॥ कथासरित्सागर १२,२२.६१ (वेतालपञ्चविंशतिका १५) ॥

ततो मुषितचित्तः संस्तया कपटकन्यया  ।
ययौ मन्त्रिसुतः शून्यं स्वगृहं स्ववधूसखः  ॥ कथासरित्सागर १२,२२.६२ (वेतालपञ्चविंशतिका १५) ॥

तत्र तन्मुखलावन्यध्यानासक्तो जगाम सः  ।
तीव्ररागमहाव्यालदष्टो मोहमशङ्कितम्  ॥ कथासरित्सागर १२,२२.६३ (वेतालपञ्चविंशतिका १५) ॥
किमेतदिति संभ्रान्ते जने तत्रोत्सवोज्झिते  ।
तमुपागाद्द्रुतं बुद्ध्वा स प्रज्ञासागरः पिता  ॥ कथासरित्सागर १२,२२.६४ (वेतालपञ्चविंशतिका १५) ॥

तेन चाश्वास्यमानोऽपि पित्रा मोहात्प्रबुध्य सः  ।
प्रलपन्निव सोन्मादमुज्जगार मनःगतम्  ॥ कथासरित्सागर १२,२२.६५ (वेतालपञ्चविंशतिका १५) ॥

अस्वाधीनं च तं मत्वा तत्पितर्यतिविह्वले  ।
तस्मिन् राजापि तद्बुद्ध्वा तत्रैव समुपाययौ  ॥ कथासरित्सागर १२,२२.६६ (वेतालपञ्चविंशतिका १५) ॥

स तं दृष्ट्वा झटित्येव गाढाभिष्वङ्गतो गतम्  ।
सप्तमीं मदनावस्थां जगाद प्रकृतीर्नृपः  ॥ कथासरित्सागर १२,२२.६७ (वेतालपञ्चविंशतिका १५) ॥

कथं ब्राह्मणनिक्षेपः कन्या सास्मै प्रदीयते  ।
तया विना च नियतं पश्चिमामेत्यसौ दशाम्  ॥ कथासरित्सागर १२,२२.६८ (वेतालपञ्चविंशतिका १५) ॥

अस्मिन्नष्टे पितास्यैषो मम मन्त्री विनङ्क्ष्यति  ।
एतन्नाशे राज्यनाशस्तदिह ब्रूत का गतिः  ॥ कथासरित्सागर १२,२२.६९ (वेतालपञ्चविंशतिका १५) ॥

इत्युक्तास्तेन राज्ञा ताः सर्वाः प्रकृतयोऽब्रुवन्  ।
राज्ञो धर्मं निजं प्राहुः प्रजानां धर्मरक्षणम्  ॥ कथासरित्सागर १२,२२.७० (वेतालपञ्चविंशतिका १५) ॥

मूलं तस्य विदुर्मन्त्रं स च मन्त्रिष्ववस्थितः  ।
मन्त्रिनाशे मूलनाशाद्रक्ष्या धर्मक्षतिर्ध्रुवम्  ॥ कथासरित्सागर १२,२२.७१ (वेतालपञ्चविंशतिका १५) ॥

पापं च स्याद्द्विजस्यास्य ससूनोर्मन्त्रिणो वधात् ।
तस्माद्रक्ष्योऽयमासन्नोऽवश्यं ते धर्मविप्लवः  ॥ कथासरित्सागर १२,२२.७२ (वेतालपञ्चविंशतिका १५) ॥

दातव्या मन्त्रिपुत्राय विप्रन्यस्ता कुमारिका  ।
कालान्तरागते विप्रे क्रुद्धे प्रतिविधास्यते  ॥ कथासरित्सागर १२,२२.७३ (वेतालपञ्चविंशतिका १५) ॥

एवमुक्तः प्रकृतिभिस्तथेति प्रत्यपद्यत  ।
स राजा मन्त्रिपुत्राय दातुं तां कूटकन्यकाम्  ॥ कथासरित्सागर १२,२२.७४ (वेतालपञ्चविंशतिका १५) ॥

आनीतश्च स निश्चित्य लग्नं राजसूतागृहात् ।
कन्यारूपो मनःस्वामी तं जगाद महीपतिम्  ॥ कथासरित्सागर १२,२२.७५ (वेतालपञ्चविंशतिका १५) ॥

अन्येनान्यार्थमानीतामन्यस्मै मां ददासि चेत् ।
कामं तदस्तु राजा त्वं धर्माधर्मौ तवाद्य तौ  ॥ कथासरित्सागर १२,२२.७६ (वेतालपञ्चविंशतिका १५) ॥

अहं विवाहमिच्छामि समयेनेदृशेन तु  ।
एकशय्यां न नेतव्या पत्या तावदहं हठात् ॥ कथासरित्सागर १२,२२.७७ (वेतालपञ्चविंशतिका १५) ॥

यावत्तीर्थानि षण्मासान् परिभ्रम्य स नागतः  ।
एवं न चेत्कृत्तजिह्वां दन्तैर्जानीहि मां मृताम्  ॥ कथासरित्सागर १२,२२.७८ (वेतालपञ्चविंशतिका १५) ॥

इत्युक्ते समये तेन यूना कन्यावपुःभृता  ।
राज्ञा स बोधितः प्राप निःवृत्तिं मन्त्रिपुत्रकः  ॥ कथासरित्सागर १२,२२.७९ (वेतालपञ्चविंशतिका १५) ॥

तथेति प्रतिपद्यैतत्कृत्वोद्वाहं किलाशु तम्  ।
एकस्मिन् स्थापयित्वा च वासके ते सुरक्षिते  ॥ कथासरित्सागर १२,२२.८० (वेतालपञ्चविंशतिका १५) ॥

तां मृगाङ्कवतीमाद्यां वधूं कूटवधूं च ताम्  ।
जगाम तीर्थयात्रायै मूडः कान्ताप्रियेच्छया  ॥ कथासरित्सागर १२,२२.८१ (वेतालपञ्चविंशतिका १५) ॥

स चोवास मनःस्वामी स्त्रीरूपोऽत्र तया सह  ।
मृगाङ्कवत्येकगृहे समानशयनासनः  ॥ कथासरित्सागर १२,२२.८२ (वेतालपञ्चविंशतिका १५) ॥

तथा स्थितं कदाचित्तं सा मृगाङ्कवती निशि  ।
शय्यागृहे रहोऽवादीद्बहिःसुप्ते परिच्छदे  ॥ कथासरित्सागर १२,२२.८३ (वेतालपञ्चविंशतिका १५) ॥

कथां काम्चित्त्वमाख्याहि निद्रा नास्ति हि मे सखि  ।
तच्छ्रुत्वाकथयत्सोऽस्यै स्त्रीरूपस्तां कथां युवा  ॥ कथासरित्सागर १२,२२.८४ (वेतालपञ्चविंशतिका १५) ॥

यत्रेलाख्यस्य राजऋषेः सूर्यवंशभुवः पुरा  ।
प्राप्तस्य गौरीशापेन स्र्तीत्वं विश्वैकमोहनम्  ॥ कथासरित्सागर १२,२२.८५ (वेतालपञ्चविंशतिका १५) ॥

अन्योन्यदर्शनप्रीत्या देवोद्यानवनान्तरे  ।
अभूद्बुधेन संयोगः समभूच्च पुरूरवाः  ॥ कथासरित्सागर १२,२२.८६ (वेतालपञ्चविंशतिका १५) ॥

तां कथां कथयित्वा च धूर्तः पुन उवाच सः  ।
तदेवं देवतादेशान्मन्त्रौषधवशेन वा  ॥ कथासरित्सागर १२,२२.८७ (वेतालपञ्चविंशतिका १५) ॥

पुरुषः स्त्री कदाचित्स्यात्स्त्री वा जातु पुमान् भवेत् ।
भवन्ति चैवं संयोगाः कामजा महतामपि  ॥ कथासरित्सागर १२,२२.८८ (वेतालपञ्चविंशतिका १५) ॥

श्रुत्वैतत्तरुणी मुग्धा विवाहप्रोषितानुका  ।
सा मृगाङ्कवती स्माह विश्वस्ता सहवासतः  ॥ कथासरित्सागर १२,२२.८९ (वेतालपञ्चविंशतिका १५) ॥

श्रुत्वैतां मे कथामेतदङ्गं सिमिसिमायते  ।
हृदयं सीदतीवेदं तदेतत्सखि किं वद  ॥ कथासरित्सागर १२,२२.९० (वेतालपञ्चविंशतिका १५) ॥

तच्छ्रुत्वा सोऽङ्गनारूपो विप्रः पुन उवाच ताम्  ।
एतानि कामचिह्नानि नन्वपूर्वाणि ते सखि  ॥ कथासरित्सागर १२,२२.९१ (वेतालपञ्चविंशतिका १५) ॥

मयैतान्यनुभूतानि निगूहे न ह्यहं तव  ।
इति तेनोदितावादीत्सा मृगाङ्कवती शनैः  ॥ कथासरित्सागर १२,२२.९२ (वेतालपञ्चविंशतिका १५) ॥

सखि प्राणसमा त्वं मे तत्कालज्ञा न वच्मि किम्  ।
अपि पुंसः प्रवेशः स्यादुपायेन हि केनचित् ॥ कथासरित्सागर १२,२२.९३ (वेतालपञ्चविंशतिका १५) ॥

एवमुक्तवतीमेतां स च लब्धाशयस्तदा  ।
प्राह धूर्तपतेः शिष्यो यद्येवं तद्वदामि ते  ॥ कथासरित्सागर १२,२२.९४ (वेतालपञ्चविंशतिका १५) ॥

वैष्णवोऽस्ति प्रसादो मे येनाहं स्वेच्छया निशि  ।
पुरुषः स्यां तदेष अद्य भवामि त्वत्कृते पुमान्  ॥ कथासरित्सागर १२,२२.९५ (वेतालपञ्चविंशतिका १५) ॥

इत्युक्त्वा स मनःस्वामी निष्कृष्य गुलिकां मुखात् ।
यौवनोद्दाममात्मानं तस्यै कान्तमदर्शयत् ॥ कथासरित्सागर १२,२२.९६ (वेतालपञ्चविंशतिका १५) ॥

ततः कथितविस्रम्भः सर्वस्वगतयन्त्रणः  ।
कालोचितरसः कोऽपि तयोरासीद्रतोत्सवः  ॥ कथासरित्सागर १२,२२.९७ (वेतालपञ्चविंशतिका १५) ॥

अथ तत्र तया साकं स मन्त्रिसुतभार्यया  ।
तस्थौ द्विजो दिवा नारी रात्रौ च पुरुषो भवन्  ॥ कथासरित्सागर १२,२२.९८ (वेतालपञ्चविंशतिका १५) ॥

आसन्नागमनं तं च बुद्ध्वा मन्त्रिसुतं दिनैः  ।
तामादाय निशि स्वैरं पलाय्य स ययौ ततः  ॥ कथासरित्सागर १२,२२.९९ (वेतालपञ्चविंशतिका १५) ॥

एतस्मिंश्च कथासंधौ मूलदेवः स तद्गुरुः  ।
बुद्ध्वा तदखिलं भूत्वा भूयो वृद्धद्विजाकृतिः  ॥ कथासरित्सागर १२,२२.१०० (वेतालपञ्चविंशतिका १५) ॥

शशिनानुगतः सख्या तरुणद्विजरूपिणा  ।
आगत्य तं यशःकेतुं प्रह्वो राजानमब्रवीत् ॥ कथासरित्सागर १२,२२.१०१ (वेतालपञ्चविंशतिका १५) ॥

आनीतोऽयं मया पुत्रो देहि मे तां स्नुषामिति  ।
ततः संमन्त्र्य स नृपः शापभीतस्तमभ्यधात् ॥ कथासरित्सागर १२,२२.१०२ (वेतालपञ्चविंशतिका १५) ॥

ब्रह्मन्न जाने क्व गता सा स्नुषा ते क्षमस्व तत् ।
अपराधात्सुतस्यार्थे ददामि स्वसुतां तव  ॥ कथासरित्सागर १२,२२.१०३ (वेतालपञ्चविंशतिका १५) ॥

इत्युक्त्वा धूर्तराजं तं कृतकक्रोधनिष्ठुरम्  ।
विब्रुवाणं जरद्विप्ररूपं प्रार्थ्य स भूपतिः  ॥ कथासरित्सागर १२,२२.१०४ (वेतालपञ्चविंशतिका १५) ॥

तत्सख्ये कृततत्पुत्रव्यपदेशाय तां ददौ  ।
तनयां शशिने तस्मै यथाविधि शशिप्रभाम्  ॥ कथासरित्सागर १२,२२.१०५ (वेतालपञ्चविंशतिका १५) ॥

ततः स मूलदेवस्तौ यथाभूतौ वधूवरौ  ।
आदाय स्वास्पदं प्रायाद्राजार्थेष्वकृतस्पृहः  ॥ कथासरित्सागर १२,२२.१०६ (वेतालपञ्चविंशतिका १५) ॥

तत्र तस्मिंश्च मिलिते मनःस्वामीन्यभून्महान्  ।
विवादो मूलदेवाग्रे शशिनस्तस्य चोभयोः  ॥ कथासरित्सागर १२,२२.१०७ (वेतालपञ्चविंशतिका १५) ॥

मनःस्वाम्यब्रवीदेषा दीयतां मे शशिप्रभा  ।
कन्यैव हि मयोदूडा प्रागसौ गुर्वनुग्रहात् ॥ कथासरित्सागर १२,२२.१०८ (वेतालपञ्चविंशतिका १५) ॥

शशी जगाद कोऽस्यास्त्वं मूर्ख दारा इयं मम  ।
अग्निसाक्षिकमेषा हि पित्रा मे प्रतिपादिता  ॥ कथासरित्सागर १२,२२.१०९ (वेतालपञ्चविंशतिका १५) ॥

एवं मायाबलप्राप्तराजपुत्रीनिमित्ततः  ।
विवादासक्तयोर्नासीत्परिच्छेदस्तयोर्द्वयोः  ॥ कथासरित्सागर १२,२२.११० (वेतालपञ्चविंशतिका १५) ॥

तद्राजंस्त्वं मम ब्रूहि तावत्कस्योपपद्यते  ।
भार्या सा संशयं छिन्धि पूर्वोक्तः समयोऽस्ति ते  ॥ कथासरित्सागर १२,२२.१११ (वेतालपञ्चविंशतिका १५) ॥

इति वेतालतः श्रुत्वा तस्मात्स्कन्धाग्रवर्तिनः
स त्रिविक्रमसेनस्तं नृपतिः प्रत्यभाषत  ॥ कथासरित्सागर १२,२२.११२ (वेतालपञ्चविंशतिका १५) ॥

मन्ये शशिन एवासौ भार्या न्याय्या नृपात्मजा  ।
यस्मै प्रदत्ता प्रकटं पित्रा धर्म्येण वर्त्मना  ॥ कथासरित्सागर १२,२२.११३ (वेतालपञ्चविंशतिका १५) ॥

मनःस्वामी तु तां भेजे चौर्याद्गान्धर्वधर्मतः  ।
चौरस्य तु परस्वेषु स्वत्वं न्याय्यं न जातु चित् ॥ कथासरित्सागर १२,२२.११४ (वेतालपञ्चविंशतिका १५) ॥

इति तस्य वचो निशम्य राज्ञो वेतालः स ययौ पुनस्तदेव  ।
सहसैव तदंसतः स्वधाम क्षितिपः सोऽपि तमन्वियाय तूर्णम्  ॥ कथासरित्सागर १२,२२.११५ (वेतालपञ्चविंशतिका १५) ॥



अथ गत्वा पुनः स्कन्धे वेतालं शिंशपाद्रुमात् ।
स त्रिविक्रमसेनस्तमादायोदचलत्ततः  ॥ कथासरित्सागर १२,२३.१ (वेतालपञ्चविंशतिका १६) ॥

आगच्छन्तं च तं भूपं स वेतालोऽब्रवीत्पुनः  ।
राजञ्शृणु कथामेकामुदारां कथयामि ते  ॥ कथासरित्सागर १२,२३.२ (वेतालपञ्चविंशतिका १६) ॥

अस्तीह हिमवान्नाम नगेन्द्रः सर्वरत्नभूः  ।
यो गौरीगङ्गयोस्तुल्यः प्रभवो हरकान्तयोः  ॥ कथासरित्सागर १२,२३.३ (वेतालपञ्चविंशतिका १६) ॥

शूरासंस्पृष्टस्पृष्ठश्च यो मध्ये कुलभूभृताम्  ।
अभिमानोन्नतः सत्यं गीयते भुवनत्रये  ॥ कथासरित्सागर १२,२३.४ (वेतालपञ्चविंशतिका १६) ॥

तस्यास्ति सानुन्यन्वर्थं तत्काञ्चनपुरं पुरम्  ।
न्यासीकृतमिवार्केण रश्मिवृन्दं विभाति यत् ॥ कथासरित्सागर १२,२३.५ (वेतालपञ्चविंशतिका १६) ॥

जीमूतकेतुरित्यासीत्तस्मिन् पुरवरे पुरा  ।
विद्याधरेश्वरः श्रीमान्मेराविव शतक्रतुः  ॥ कथासरित्सागर १२,२३.६ (वेतालपञ्चविंशतिका १६) ॥

तस्यासीत्स्वगृहोद्याने कल्पवृक्षोऽन्वयागतः  ।
यथार्थनामा प्रथितो यो मनःरथदायकः  ॥ कथासरित्सागर १२,२३.७ (वेतालपञ्चविंशतिका १६) ॥

तं प्रार्थ्य देवतात्मानं स राजा तत्प्रसादतः  ।
प्राप जातिस्मरं पुत्रं बोधिसत्त्वांशसंभवम्  ॥ कथासरित्सागर १२,२३.८ (वेतालपञ्चविंशतिका १६) ॥

दानवीरं महासत्त्वं सर्वभूतानुकम्पिनम्  ।
गुरुशुश्रूषणपरं नाम्ना जीमूतवाहनम्  ॥ कथासरित्सागर १२,२३.९ (वेतालपञ्चविंशतिका १६) ॥

संप्राप्तयौवनं तं च यौवराज्येऽभिषिक्तवान्  ।
तनयं प्रेरितः सद्भिस्तद्गुणैः सचिवैश्च सः  ॥ कथासरित्सागर १२,२३.१० (वेतालपञ्चविंशतिका १६) ॥

यौवराज्यस्थितश्चैषो जातु जीमूतवाहनः  ।
हितैषिभिरुपागत्य जगदे पितृमन्त्रिभिः  ॥ कथासरित्सागर १२,२३.११ (वेतालपञ्चविंशतिका १६) ॥

देव कल्पतरुर्योऽयमस्ति वः सर्वकामदः  ।
अधृष्यः सर्वभूतानां सैष पूज्यः सदा तव  ॥ कथासरित्सागर १२,२३.१२ (वेतालपञ्चविंशतिका १६) ॥

नास्मिन् सति हि शक्रोऽपि बाधेतास्मान् कुतोऽपरः  ।
एतच्छ्रुत्वा स जीमूतवाहनोऽन्तरचिन्तयत् ॥ कथासरित्सागर १२,२३.१३ (वेतालपञ्चविंशतिका १६) ॥

अहो बतेदृशमिमं संप्राप्यामरपादपम्  ।
नासादितं किमप्यस्मात्पूर्वैर्नस्तादृशं फलम्  ॥ कथासरित्सागर १२,२३.१४ (वेतालपञ्चविंशतिका १६) ॥

केवलं कैःचिदप्यर्थैरर्थितैः कृपणोचितैः  ।
आत्मा चैषो महात्मा च नीतौ द्वावपि लाघवम्  ॥ कथासरित्सागर १२,२३.१५ (वेतालपञ्चविंशतिका १६) ॥

तदहं साधयीष्यामि काममस्मान्मनःगतम्  ।
इति निश्चित्य स ययौ महासत्त्वोऽन्तिकं पितुः  ॥ कथासरित्सागर १२,२३.१६ (वेतालपञ्चविंशतिका १६) ॥

तत्र संविहिताशेषशुश्रूषापरितोषितम्  ।
सुखासीनं तमेकान्ते पितरं स व्यजिज्ञपत् ॥ कथासरित्सागर १२,२३.१७ (वेतालपञ्चविंशतिका १६) ॥

तत त्वमेव जानासि यदेतस्मिन् भवाम्बुधौ  ।
आशरीरमिदं सर्वं वीचिविभ्रमचञ्चलम्  ॥ कथासरित्सागर १२,२३.१८ (वेतालपञ्चविंशतिका १६) ॥

विशेषेनाचिरस्थायिप्रकाशप्रविलायिनी  ।
संध्या विद्युच्च लक्ष्मीश्च दृष्टा कुत्र कदा स्थिरा  ॥ कथासरित्सागर १२,२३.१९ (वेतालपञ्चविंशतिका १६) ॥

एकः परोपकारस्तु संसारेऽस्मिन्ननश्वरः  ।
यो धर्मयशसी सूते युगान्तशतसाक्षिणी  ॥ कथासरित्सागर १२,२३.२० (वेतालपञ्चविंशतिका १६) ॥

तत्तात क्षणिकेष्वेषु भोगेष्वस्माभिरीदृशः  ।
एष कल्पतरुः कस्य कृते मोघोऽभिरक्ष्यते  ॥ कथासरित्सागर १२,२३.२१ (वेतालपञ्चविंशतिका १६) ॥

यैर्वा मम ममेत्येवमाग्रहेनैषो रक्षितः  ।
पूर्वैस्ते कुत्र कुत्रायं तेषां कश्चैषः कोऽस्य वा  ॥ कथासरित्सागर १२,२३.२२ (वेतालपञ्चविंशतिका १६) ॥

तस्मात्परोपकारैकफलसिद्ध्यै त्वदाज्ञया  ।
तातैनं विनियुञ्जेऽहं कामदं कल्पपादपम्  ॥ कथासरित्सागर १२,२३.२३ (वेतालपञ्चविंशतिका १६) ॥

एवमस्त्विति पित्रा च दत्तानुज्ञोऽथ तेन सः  ।
जीमूतवाहनो गत्वा कल्पद्रुममुवाच तम्  ॥ कथासरित्सागर १२,२३.२४ (वेतालपञ्चविंशतिका १६) ॥

अभीष्टाः पूरिताः कामाः पूर्वेषां देव नस्त्वया  ।
तन्ममैकमिमं काममनन्यं परिपूरय  ॥ कथासरित्सागर १२,२३.२५ (वेतालपञ्चविंशतिका १६) ॥

अदरिद्रां यथा पृथ्वीमिमां द्रक्ष्ये तथा कुरु  ।
भद्रं ते व्रज दत्तोऽसि लोकायार्थार्थिने मया  ॥ कथासरित्सागर १२,२३.२६ (वेतालपञ्चविंशतिका १६) ॥

इत्युक्तवति जीमूतवाहने रचिताञ्जलौ  ।
त्यक्तस्त्वयैषो जातोऽस्मीत्युदभूद्वाक्तरोस्ततः  ॥ कथासरित्सागर १२,२३.२७ (वेतालपञ्चविंशतिका १६) ॥

क्षणाच्चोत्पत्य स दिवं कल्पवृक्षस्तथा वसु  ।
ववर्ष भुवि नैवासीत्कोऽप्यस्यां दुःगतो यथा  ॥ कथासरित्सागर १२,२३.२८ (वेतालपञ्चविंशतिका १६) ॥

ततस्तस्य तया तीव्र्
	